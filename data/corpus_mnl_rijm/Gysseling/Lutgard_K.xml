<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'><!-- internal INL dtd --><!ELEMENT b (#PCDATA)><!ELEMENT l (#PCDATA | b)*><!-- end of internal INL dtd -->]><TEI.2><!--<ENTRY id="i98"><teiHeader><fileDesc><titleStmt><title>Dietsche Lucidarius</title>
</titleStmt>
<interpGrp type="pubYear_from"><interp value="1400"/></interpGrp>
<interpGrp type="witnessYear_from"><interp value="1400"/></interpGrp>
<interpGrp type="pubYear_to"><interp value="1420"/></interpGrp>
<interpGrp type="witnessYear_to"><interp value="1420"/></interpGrp>
<TITEL>Kopenhaagse Lutgart</TITEL>
<author>Willem van Aflighem</author>
<AARD>Rijm</AARD>
</fileDesc>
</teiHeader>
--><text>
<l>i Tprologo</l>
<l>ii Hir begint dander partie van den boke uandindat</l>
<l>mense abdisse maken woude. ende vandindat si te gode</l>
<l>bat dat his hare verdroge. ende vandindat onse vrowe te</l>
<l>hare quam ende sise troeste mettindat si hare benam dat</l>
<l>walch te leerne.</l>
<l>iii Uandindat se onse vrowe hit vasten seuen ijar om te</l>
<l>verweerne die gods wrake.</l>
<l>iiii Hoedat si mester iacope van vitri verloste van den bande</l>
<l>van cranker minnen.</l>
<l>v Uandindat si dis abts simoens sile van foinni verloste</l>
<l>uan den vegeuire.</l>
<l>vi Hoe si begerde wesen versekert uan haren leuene ende</l>
<l>hoe si daraf versekert wart.</l>
<l>vii Uandindat si steruen begerde ende hoedat geverstet was</l>
<l>ende uan den roepene der wonden gods.</l>
<l>viii Uan den paus innocentiuse die te hare quam tirewilendat</l>
<l>hi uerschit.</l>
<l>ix Uan mester ijanne die te hare quam tirewilendat hi</l>
<l>verscheeden was.</l>
<l>x Vandindat hare anderwerf uan gods haluen beuolen</l>
<l>was te vastene seuen ijar.</l>
<l>xi Uandindat si met beden verloescede ene nonne die di</l>
<l>uiant bedroeg met valchen visionen.</l>
<l>xii Vandindat si uerledegde ene nonne die mettin viant</l>
<l>beseten was. ende ene andre die die alf bedrogen hadde.</l>
<l>xiii Uandindat si yolenden bekirde ende vandiendat sise te</l>
<l>hare weder hit comen na hare doet.</l>
<l>xiiii Vandindat hars selues suster te hare quam na hare doet.</l>
<l>xv Uandindat hare uerboden was dat sacrament tontfane</l>
<l>ende hoe dat gewroken was.</l>
<l>xvi Uandindat se die uiant rampenerde ende uandindat</l>
<l>si die uiande alle sere ontsagen</l>
<l>xvii Uandindat se onse here verledegde uan ongedoude uan</l>
<l>herten met enen scapere die uan ouer .xiii. milen</l>
<l>quam.</l>
<l>xviii Uandindat ene nonne sach ene vlamme uirs ut harre</l>
<l>kelen varen.</l>
<l>xix Uandindatsi onsen here bat dat hi hare name sine</l>
<l>gratie uan sutheiden ende hi se ere andre gaue.</l>
<l>xx Uandindat si ysabelen genas met harre beden.</l>
<l>xxi Uandindat hare onse here gaf martilie te doegene.</l>
<l>xxii Vandindat si genas ene vrowe uan harre doefheit.</l>
<l>xxiii Vandindat si al bloetroet wart alse pensede om die</l>
<l>passie ons heren.</l>
<l>xxiiii Vandindat se en bruder uan haffelgem die in</l>
<l>houetsonden was en conste niet angesien.</l>
<l>xxv Uandindat si bekirde heren thimere met harre beden.</l>
<l>xxvi Vandindat si uertogt wart ere nonnen in drome die si</l>
<l>sider genas met beden van coringen ende van</l>
<l>sicheiden.</l>
<l>xxvii Uandindat si resplenden vorseide dat si uan haren</l>
<l>coringen genesen soude in goeden uriendage.</l>
<l>xxviii Uandindat se en kint genas uan den groten euele.</l>
<l>xxix Uandindat hare uertogt wart ene schare uan heilegen in</l>
<l>visione.</l>
<l>xxx Vandindat ver sibilie uan Gaijs berespt wart in drome</l>
<l>om haren wille.</l>
<l>xxxi Uandindat en sondere die sprac ijegen hare sach enen</l>
<l>groten schijn blaken bouen hare.</l>
<l>xxxij Vandindat hare onse vrowe oppenbarde ende dankde</l>
<l>hare.</l>
<l>xxxiii Uandindat hare onse here leerde hoe hare hars</l>
<l>euenkerstens ontfarmen soude.</l>
<l>xxxiiii Uandindat si enen elijt uan gods haluen troeste te uarne</l>
<l>dar hi abt gekoren was.</l>
<l>xxxv Uandindat hare ene heilege ijoncvrowe oppenbarde</l>
<l>ende seide hare horen name.</l>
<l>xxxvi Uandindat si uorseide uan enen die uter ordinen</l>
<l>geronnen was dat hi wedercomen soude.</l>
<l>xxxvii Uandindat si der hertoginnen uorseide dat si steruen</l>
<l>soude.</l>
<l>xxxviij Uan ere die si uan coringen genas ende seide wat hare</l>
<l>derde.</l>
<l>xxxix Uandindat si bruder damase uerloesde uan</l>
<l>koringen.</l>
<l>xl Uandindat si tue ingle leidden ten outare.</l>
<l>xli Uandindat si en wijf versekerde die onthopt was ende</l>
<l>dat se walsch sprac.</l>
<l>xlii Uandindat onse here vegde de trane van haren ogen.</l>
<l>xliii Uandindat se die heilegen ende dingle plagen te</l>
<l>visiteerne.</l>
<l>de inhoudstafel is van hand G. Op de halve bladzijde daaronder, f'ho 3r'ho van andere hand en weer uitgekrabd: Alle die nu willen w onzeker en abcdef</l>
<l>.j. Nu hebbic v met waren warden</l>
<l>En deel der uiten uan lutgarden</l>
<l>Uerclart gi heren ende vrowen</l>
<l>Daer ic in mi te goeder trowen</l>
<l>Gepinet hebbe al sonder wanc</l>
<l>Tehoudene al den seluen ganc</l>
<l>Jn didsche. ende in den seluen wegen</l>
<l>Te gane. die ic vant geslegen</l>
<l>Jn din latine uore mi.;</l>
<l>Nu hebbic uan der maget uri</l>
<l>Geseget hoe si wart geboren</l>
<l>Ende oc uan gode sent uercoren</l>
<l>Te sire graciliker minnen</l>
<l>Oc hebbic v wel doen bekinnen</l>
<l>Hoe si te milen wart begeuen;</l>
<l>Ende hare welgerakde leuen</l>
<l>Dat si daer leidde hebdi gehoert</l>
<l>Nu salic v uertrekken uoert</l>
<l>So ic dat cortelingest mach</l>
<l>Volbrengen. wis si sider plach</l>
<l>Taiwires daer si lange sent</l>
<l>Wel uirtech ijar och daeromtrent</l>
<l>Met groten eeren droch abijt</l>
<l>Nu bidt gi alle die hir sijt</l>
<l>Wat vwer es grote ende clene</l>
<l>Te gode. dat hi mi uerleene</l>
<l>So claren sin met schonre spraken</l>
<l>Dat ic v moge cont gemaken</l>
<l>Wel menech schone exempelkin</l>
<l>Dat staet noch daer in dat latijn</l>
<l>Bescreuen van der vrowen viten</l>
<l>Warbidat ic mi moge quiten</l>
<l>Van din geloue dat ic dede</l>
<l>Ende daer ic bant mi seluen mede</l>
<l>Jn dat begin uan desen werke</l>
<l>Mar wonder sie ic ende merke</l>
<l>An selke liede die ic weet</l>
<l>Jc sie se comen so gereet</l>
<l>Daer men uan ouden ijeesten singet</l>
<l>Oc daer men voert die sagen bringet</l>
<l>Van wigen och uan tauelronden</l>
<l>Daer wileneer hen onderwonden</l>
<l>Te dichtene af die menestrele</l>
<l>gracililiker sic waarin liker evenals het volgende minnen van hand C</l>
<l>Die consten wel met selken spele</l>
<l>Die riese lokken ende tenen</l>
<l>Sodat si wars hen daden waenen</l>
<l>Mar wonder heuet mi uan desen</l>
<l>Warumme si so gerne lesen</l>
<l>Van ouden sagen dat gedichte</l>
<l>Ende oc geloeuen also lichte</l>
<l>Din logeneren die se tellen</l>
<l>Daer si hen gerne met gesellen</l>
<l>Ende andre goede exempelkine</l>
<l>Jn didsch. in walsch. ende in latine</l>
<l>Bescreuen. achter laten bliuen</l>
<l>Mar die die oude bourden scriuen</l>
<l>Si suegen bat dat seggic hen</l>
<l>Want ic dis wale seker ben</l>
<l>Dat si mesdoen sere utermaten</l>
<l>Jndindat si den lieden laten</l>
<l>Die loegene horen ouerwaer</l>
<l>Van dingen die si tellen daer;</l>
<l>Ene andre pine hen uan minnen</l>
<l>Te telne. die wel lettel kinnen</l>
<l>Och weten wat die minne si</l>
<l>Den genen seggic weder spi</l>
<l>Dat si uan minnen dorren spreken</l>
<l>Die loes baraet ende arge treken</l>
<l>Bedekken metter minnen name</l>
<l>Daer beide lachter ende blame</l>
<l>Af comet ende menech leet</l>
<l>Den genen die dat ommecleet</l>
<l>Van derre minnen willen dragen</l>
<l>Nochtan sie ic so welbehagen</l>
<l>Van derre truffen selken doeren</l>
<l>Dat rimen dat sijt gerne horen;</l>
<l>Die hiraf spreken sonder waen</l>
<l>En hebben noch nit wel uerstaen</l>
<l>Noch in hen seluen nit ne kinnen</l>
<l>De uriheit uan gerechter minnen</l>
<l>Want gode minnen dats allene</l>
<l>Gerakde minne. ende el negeene</l>
<l>Die gode minnet sonder wanc</l>
<l>Met goeder herten ende stranc</l>
<l>Hem pinet houden goede seden</l>
<l>Getrowelic in allen steden</l>
<l>Dat es degene die so leuet</l>
<l>Dat hi den prijs uan minnen heuet;</l>
<l>Ene andre sijn die achemeren</l>
<l>Die loegene. ende so pareren</l>
<l>Die si uan wonderliken saken</l>
<l>Na haren wille selue maken</l>
<l>Dat si kaitiuen ende riesen</l>
<l>Doen haren tijt darmet uerliesen</l>
<l>Daer doen si stomme beesten spreken</l>
<l>Daer doen si simmen speren breken</l>
<l>Daer doen si rammen messen singen</l>
<l>Din esel dansen ende springen</l>
<l>Dat hem wel qualic uugen soude</l>
<l>Wart dat hi dis it plegen woude</l>
<l>Nadat sijn wesen ons betoeget</l>
<l>Mar die din esel meer uerhoeget</l>
<l>Och die hem meer ambachtes geuet</l>
<l>Na die nature die hi heuet</l>
<l>Dan eenen sac ter moelen dragen</l>
<l>Met rechte mach hijs hem beclagen;</l>
<l>Mar bi din esel die nit el</l>
<l>En can gedoen. noch ander spel</l>
<l>Betogen dan nature hem leeret</l>
<l>Die alle dinc te pointe keeret</l>
<l>Ende allewege en esel bliuet</l>
<l>Sowatdat men uan heme scriuet</l>
<l>Ende oc bi andren beesten mede</l>
<l>Die altoes houden haren sede</l>
<l>Din hen uerleenet die nature</l>
<l>So prouic v dat creature</l>
<l>En was gemaket nieengeene</l>
<l>So doer alse es die mensche allene</l>
<l>Want hi sijn wesen meer onschonet</l>
<l>Met quaden werken die hi tonet</l>
<l>Dan andre dire ende andre beesten</l>
<l>Die der naturen bat geleesten</l>
<l>Na haren wesene hare werke</l>
<l>Dan selke menschen. alsic merke</l>
<l>An harre wisen. doen de hare</l>
<l>Dit togt hem seluen oppenbare;</l>
<l>Die dan uan beesten scriuen woude</l>
<l>Hem seluen tirst hi noemen soude</l>
<l>Nadat mi dunkt in minen wane</l>
<l>Want die hem rimen pijnt te slane</l>
<l>Van stommen diren. ende trachten</l>
<l>Van hen dis si wel lettel achten</l>
<l>Och die hem pijnt met schonen warden</l>
<l>Te dichtene it uan din luparden</l>
<l>Van simmen ende cokatrisen</l>
<l>Ende andren beesten die daer bisen</l>
<l>Beide achter bosche ende achter heiden</l>
<l>Ende andre goede besechheiden</l>
<l>Verroekelosen al die wile</l>
<l>Dullic. om sosgedane ghile</l>
<l>Mi dunke dat hem wel betaemt</l>
<l>Dat hi oc beeste si genaemt</l>
<l>Mi dunket hi wel een cornut</l>
<l>Want alse hi heft gesegt alut</l>
<l>Soe nes mar scheren ende schop</l>
<l>Al daer hi heft gemuset op;</l>
<l>Mar die daer sagen uan den diren</l>
<l>En roeket nit. welt hi bekiren</l>
<l>An een gedichte sinen moet</l>
<l>Dat uromelic es ende goet</l>
<l>So come sitten hir bi mi</l>
<l>Die vite uan der maget uri</l>
<l>Lutgarden. welt hi hem gesellen</l>
<l>Met mi. die salic hem uoltellen</l>
<l>Daer sal hi mogen uinden in</l>
<l>Opdat hi willet sinen sin</l>
<l>Daertoe bekiren. die bispele</l>
<l>Van prise goet. ende dire vele</l>
<l>Opdat hi urudt. die selen comen</l>
<l>Te baten hem ende oc te uromen</l>
<l>Jc seggu wel in wat maniren</l>
<l>welt hi den sin daertoe bekiren</l>
<l>Sodat hi moge alut uerstaen</l>
<l>Mijn dicht. hi mages bate ontfaen</l>
<l>En can hi dis gedoen nit wel</l>
<l>So radic hem dat hi it el</l>
<l>Ga suken dat hi moge lesen</l>
<l>Want ouer eene lesse wesen</l>
<l>Ende nit onthouden dat men seit</l>
<l>Dat es uerloren arbeit;</l>
<l>Ware imen oc die nit ne rochte</l>
<l>Mijns rimens. och nit goet en dochte</l>
<l>Mijn dicht dat ic hir nu bedide</l>
<l>Dengenen badic ende riede</l>
<l>Deen van den tueen. och dat hi suege</l>
<l>Alstille. och dat hi ginge enwege</l>
<l>Al sonder beiden sire uerde</l>
<l>Daer hi dengenen nit ne derde</l>
<l>Met sire nosen die hir sijn</l>
<l>Versament. om die tale mijn</l>
<l>Te horne die ic seggen sal</l>
<l>Nu motu geuen got geual</l>
<l>Dat gise motet so uolhoren</l>
<l>Van buten alle metten oren</l>
<l>Dat si int herte binnen bliue</l>
<l>Ende ewelic daerin becliue</l>
<l>Sodat si drage urocht daerbinnen;</l>
<l>Nu salic moten saen beginnen</l>
<l>Dat ander deel uan desen werke</l>
<l>Bidt gode dat hi mi gesterke</l>
<l>Ende oc gewege in dese vart</l>
<l>Daertoe so mote mi lutgart</l>
<l>Die maget edel ende goet</l>
<l>Verleenen gracie ende spoet</l>
<l>Dat ic met eeren ende uromen</l>
<l>Des werkes mote al ouer comen. amen.</l>
<l>Hir begint dander partie uan den boke uandindat</l>
<l>mense abdisse maken woude ende uandindat si te</l>
<l>gode bat dat his hare verdroge. ende uandindat onse</l>
<l>vrowe te hare quam ende sise trostede mettindat</l>
<l>si hare benam dat walsch te leerne.</l>
<l>.ij. DOe comen was in derre wise</l>
<l>Lutgart die magt uan groten prise</l>
<l>Taiwires binnen. daer si sent</l>
<l>Hilt langen tijt in dat conuent</l>
<l>Die ordene. ende die costumen</l>
<l>Daer menech plegt hem an uersumen</l>
<l>Die die ne welt uolbrengen nit</l>
<l>Dat selden hare es sent geschit</l>
<l>So lip wel uollic die nimare</l>
<l>Aldaeromtrent. dat comen ware</l>
<l>Taiwires mettin godes bruden</l>
<l>Lutgart die goede uan sentruden</l>
<l>Dis was wel menech harde uro</l>
<l>de rode titel is van hand C</l>
<l>Tintiden.dat die dinc also</l>
<l>Beschikket was. want goet ende ere</l>
<l>Dede oppenbare got die here</l>
<l>Van Cistiaus din grawen nonnen</l>
<l>Dat si lutgarden ie gewonnen;</l>
<l>Dis waren blide ijonc ende out</l>
<l>Ende alle dankden menechfout</l>
<l>Dire eeren gode al sonder wanc</l>
<l>Si seiden got hi hebbes danc</l>
<l>Dat hi ons heuet toegeweget</l>
<l>Lutgarden die den name dreget</l>
<l>Van sonderlinger heilechheiden</l>
<l>Aldos so spraken ende seiden</l>
<l>Die menege an din seluen tide</l>
<l>Want si dis alle waren blide</l>
<l>Die dat uernamen ende sagen</l>
<l>Lutgarden grawe cleeder dragen</l>
<l>Die daerteuoren andre droch</l>
<l>Te milen. daer si lange gnoch</l>
<l>Geweset hadde in eren groet</l>
<l>Al schiet si deenen doer die noet.</l>
<l>Tien seluen tide dat lutgart</l>
<l>Dos in dien lande wart uermart</l>
<l>Ende in der goeder liede mont</l>
<l>Was worden aldos namecont</l>
<l>So wart gemicket altehant</l>
<l>Van soelken lieden in dat lant.</l>
<l>Dien haestelike was cont gemaect.</l>
<l>Dat si so wale was geraect.</l>
<l>Dat si wel tere abdien dochte.</l>
<l>Sowanneerdat si hare iit mochte.</l>
<l>Gehelpen metter walscher talen</l>
<l>Dat sise abdesse souden maken</l>
<l>Jn enen cloester uanden genen</l>
<l>Die daer int lant die beste scenen.</l>
<l>Want hen wel dogte al openbare</l>
<l>Dat welgesciet dien cloester ware</l>
<l>Daer si abdessen name in droege</l>
<l>Dies dochte hen allen welgeuoege</l>
<l>Dat si in enen worde abdesse.</l>
<l>Met rechte en mochte niet gemesse</l>
<l>die is boven de regel toegevoegd, hand A</l>
<l>de verzen 229 tot 261 zijn van hand B</l>
<l>lees spraken</l>
<l>Met rechte en mochte niet meslouen</l>
<l>Daer si abdesse worde bouen.</l>
<l>Dies wart tien tide also geslegen</l>
<l>Die raet. ende ouereengedregen</l>
<l>Sowanneerdat si iet uerstuende</l>
<l>Dis walsches. och gespreken conde</l>
<l>Dat mense abdesse maken soude</l>
<l>Jn welken dat si wesen woude</l>
<l>So lange was met gueden staden</l>
<l>Hare ende gins hirop geraden</l>
<l>Dat dese dinc es comen voert</l>
<l>So uerre dat wel heft uerhoert</l>
<l>Lutgart die maget goedertiren</l>
<l>Dat mense weder wilde stiren</l>
<l>Tonleden uan ambachte wert</l>
<l>Owi hoesere was ueruert</l>
<l>Die maget doe si dat uernam</l>
<l>Want dat si daer beschiwen quam</l>
<l>Dor noet. ende elre moste laten</l>
<l>Om dat gewin uan harre baten</l>
<l>Ende al dat se Taiwires brachte</l>
<l>Dat was dolende uan ambachte</l>
<l>Daerbi si dikke was teuoren</l>
<l>Jn schade comen ende in toren</l>
<l>Ende oc gedoget hadde pine</l>
<l>Daer noch behoerde hare in te sine</l>
<l>Opdat si noch din graet optorde</l>
<l>Dat si aldaer abdesse worde</l>
<l>Ochte in dat walsche lant elwaer</l>
<l>Mar doe die magt in sorgen suar</l>
<l>Geuallen was in derre wise</l>
<l>Te gode wert uan paradise</l>
<l>Die hare altoes welstont in staden</l>
<l>Ende oc har herte plach onladen</l>
<l>Van sorgen ende uan meswenden</l>
<l>So ginc si haren hope senden</l>
<l>Met uaster trowen ende goeder</l>
<l>Ende oc te sire suter moeder</l>
<l>Marien wert. ende ene bede</l>
<l>Die si met uasten hope dede</l>
<l>Begonste si op enen dach</l>
<l>Daer si in kniegebede lach</l>
<l>Si seide got uan hemelrike</l>
<l>hier begint opnieuw hand A</l>
<l>Die alle dinc geweldelike</l>
<l>Volbrengen mogt wel sute here</l>
<l>Din groten uaer die mi so sere</l>
<l>Verladet nu dat herte binnen</l>
<l>Din moetti here also bekinnen</l>
<l>Dat ikkeraf ontcommert si</l>
<l>Wel sute got nu sendet mi</l>
<l>Vwe gracie die mi so beuerde</l>
<l>Dat ikkeraf ontladen werde</l>
<l>Want uilic weder in den pas</l>
<l>Daer ic uerlegen binnen was</l>
<l>Te minen schaden wileneer</l>
<l>So waric gonnert emmermeer</l>
<l>Wat soude mijns gewerden dan</l>
<l>Genade got. want ine can</l>
<l>Mi seluen wel getrosten nit</l>
<l>Opdat die dinc also geschit</l>
<l>Alsic uersta. want sonder waen</l>
<l>Dis motic emmer schade ontfaen</l>
<l>Wat holpe dan dat ic te milen</l>
<l>Om dat gemac uan mire silen</l>
<l>Gelaten hadde. ende elre uonde</l>
<l>Dat selue. dis ic nit ne conde</l>
<l>Gedragen sonder schade groet</l>
<l>Mar loesset mi ut derre noet</l>
<l>Die vwen wille doet algader</l>
<l>Dis biddic v wel sute uader;</l>
<l>Oc biddic v wel sute urowe</l>
<l>Daer ic altoes in uinde trowe</l>
<l>Die maget ende moeder sijt</l>
<l>Ende emmermeer gebenedijt</l>
<l>Selt wesen in den hogen trone</l>
<l>Daer gi met gode spannet crone</l>
<l>Dat gi beschowet die mesquame</l>
<l>Dar ic af boete gerne name</l>
<l>Dat es die sorge die mi dert</l>
<l>Daer ic af sere ben ueruert</l>
<l>Want uilic weder in die pine</l>
<l>Daer mi uerwasset in tesine</l>
<l>So we mi dan dat ic hir quam</l>
<l>Ende ic die kouele angenam</l>
<l>Daer ic uan commere ende sorgen</l>
<l>Altoes in waende sijn uerborgen</l>
<l>Want moet die dinc also uolcomen</l>
<l>Alsic hir hebbe nu uernomen</l>
<l>So motic emmer werden suare</l>
<l>Verladen meer dan ochtic ware</l>
<l>Te milen bleuen. urie maget</l>
<l>Want igewelc die sorge draget</l>
<l>Van eere abdien. lange in pine</l>
<l>So staet dengenen wel te sine</l>
<l>Jn langen commer ende in leet</l>
<l>Alsic wel bi mi seluen weet</l>
<l>Bidindat ic so lange droch</l>
<l>Dat prioraet dat mi uerwoch</l>
<l>Beide alte sere ende al te suare</l>
<l>Bidie so seggic oppenbare</l>
<l>Dat ic en werde abdesse nit</l>
<l>Sowatdat mi daerna geschit</l>
<l>Noch priorinne al sonder waen</l>
<l>Magic met eeren dis onstaen</l>
<l>Nu hebbic v die noet geclaget</l>
<l>Vrieedele moeder ende maget</l>
<l>Die mi verweget nu so sere</l>
<l>Dis biddic v ende onsen here</l>
<l>Dats ihesus kerst v sone goet</l>
<l>Dat gi uerleenet mi din spoet</l>
<l>Ende vwe gracie sendet mede</l>
<l>Dat ic in dese closterstede</l>
<l>Daer ic in drage nu abijt</l>
<l>Noch elre. want gi mechtech sijt</l>
<l>Te comene alles wel teuoren</l>
<l>En werdde nemmermeer gecoren</l>
<l>Tabdessen noch te priorinnen</l>
<l>Mar dat ic mote urowe hirbinnen</l>
<l>Jn eenechheiden so geleuen</l>
<l>Dat ic teijoncst al sonder sneuen</l>
<l>Te meerre baten ende uromen</l>
<l>Te goeden inde mote comen</l>
<l>O. moder ende maget fijn</l>
<l>Dis moetti mi gehelpech sijn;</l>
<l>Eer dese bede har inde nam</l>
<l>Aldaer met groten schine quam</l>
<l>Geuarenneder harde lise</l>
<l>Die urowe uan din paradise</l>
<l>Die moeder ende maget fijn</l>
<l>Dat nimene el ne mochte sijn</l>
<l>Bedaget noit dan hare allene</l>
<l>Die was uan alre ulekken reene</l>
<l>Die sprac aldos aldaer si stoet</l>
<l>Lutgart mine utuercorne goet</l>
<l>V. clagen hebbic wel uernomen</l>
<l>Dis benic v nu trosten comen</l>
<l>V. clagen hebbic wel uerstaen</l>
<l>Oc es vwe bede wale ontfaen</l>
<l>Dis mogdi mi wel weten danc</l>
<l>Want icse ontfinc al sonder wanc</l>
<l>Al clagende hebdi dis uerlijt</l>
<l>Dat gi uerladen binnen sijt</l>
<l>Van groten sorgen die v deren</l>
<l>Ende v dat herte so uerueren</l>
<l>Dat gi ne cont gehermen nit</l>
<l>Want gi din wederual onssit</l>
<l>Ende oc die nose uan ambachte</l>
<l>Daer men v weder gerne in brachte</l>
<l>Alse v wel cont gemaket es</l>
<l>Mar wel lutgart sijt dis gewes</l>
<l>Dat ic din raet uan derre saken</l>
<l>Met mire macht sal wedermaken</l>
<l>Sodat v nemermeer ne sal</l>
<l>Tambachte wert de wederual</l>
<l>Geschaden mogen noch geletten</l>
<l>Want ic mi sal daeriegen setten</l>
<l>Nu sijt in hogen ende uro</l>
<l>Dit salic wedermaken soDat</l>
<l>gi ne werdet nemmermeer</l>
<l>Verladen daer gi wileneer</l>
<l>Te milen wart uerladen mede</l>
<l>Nu houdt v herte in goeden urede</l>
<l>Dit salic v begaden wale</l>
<l>Want ic v sal die walsche tale</l>
<l>Ontdragen sodat gi ne selt</l>
<l>Noch macht gewinnen noch gewelt</l>
<l>Te sprekene it met walscher tongen</l>
<l>Dos seldi bliuen ongeduongen</l>
<l>Van vwen mesterschape. want</l>
<l>Sowanneerdat men it dit lant</l>
<l>Vernemet dat v es te suaer</l>
<l>Dat walsch te leerne. al ouerwaer</l>
<l>So seggic v dat v uan desen</l>
<l>En sal nemmeer begrutet wesen</l>
<l>Dat gi onttredet nu so suare</l>
<l>Want het welstaende nit ne ware</l>
<l>Dat eene abdesse maget fijn</l>
<l>Jn desen lande soude sijn</l>
<l>Of hir of elre die ne conde</l>
<l>Berechten nit met haren monde</l>
<l>Din closter din si soude rekken</l>
<l>Daeromme salic v onttrekken</l>
<l>Ende ondergaen die walsche sprake</l>
<l>So seldi leuen met gemake</l>
<l>Voertanemeer in vwen tide</l>
<l>Nu sijt in hogen ende blide</l>
<l>Jc sal v dit so wel begaden</l>
<l>Dat gi ne werdet meer uerladen</l>
<l>Met besechheiden uan ambachte</l>
<l>Noch met gewoude noch met crachte</l>
<l>Noch met beduange uan gebode</l>
<l>Nu bliuet dan lutgart te gode</l>
<l>Jn mach hir sijn nit langer nu</l>
<l>Den suten got beuelic v;</l>
<l>Na desen warden denen schit</l>
<l>Die godes moeder. ende lit</l>
<l>Lutgarden liggen welgetroestt</l>
<l>Want sise heuet al uerloestt</l>
<l>Van harre commerliker smerten</l>
<l>Dis dankde si met blider herten</l>
<l>Den riken coninc uan den trone</l>
<l>Ende oc der coninginnen schone</l>
<l>Die bouen dingele es uerheuen</l>
<l>Dos es lutgart getrostet bleuen</l>
<l>Mar wildi dat ic v bediede</l>
<l>Groet wonder datterna geschide</l>
<l>Jc saelt v seggen of ic can</l>
<l>Sentdat lutgart din troest gewan</l>
<l>Van onser urowen die se lise</l>
<l>Vertrostet hadde in derre wise</l>
<l>So seggic v al sonder waen</l>
<l>Alse ons die uite doet uerstaen</l>
<l>Dat si in ernste noch in spele</l>
<l>En conste noit sent so uele</l>
<l>Dis walschs geleeren noch uerhalen</l>
<l>Dat si wel hadde in walscher talen</l>
<l>Och broet genoemet ochte wijn</l>
<l>Die lichte gnoch genoemet sijn</l>
<l>Noch ander dinc och licht och suar</l>
<l>Nochtandat si wel .xl. ijar</l>
<l>Gestadelic och daeromtrent</l>
<l>Taiwires binnen woende sent</l>
<l>Daer si uolleuede in groten eeren</l>
<l>Al haren tijt. al sonder leeren</l>
<l>Dis walsches it nochtandat si</l>
<l>Din walschen nonnen was so bi</l>
<l>Dat si aldaer dis walsches gnoch</l>
<l>Hen hoerde spreken int geuoch</l>
<l>Wel menechwerf op elken dach</l>
<l>Mar alse men daerbinnen sach</l>
<l>Dat si ne conde nit ontfaen</l>
<l>Jnt herte binnen noch uerstaen</l>
<l>Dis walsches. noch gespreken oc</l>
<l>Daer si wel lettel toe ontploc</l>
<l>Har herte. alse omme dat onthouden</l>
<l>So lit men dis al gode wouden</l>
<l>Ende oc die maget goedertiren</l>
<l>Die men teuoren plach uisiren</l>
<l>Tambachte. eer men dis wart geware</l>
<l>Dat dit gebreken was an hare</l>
<l>Alsonder suarheit uan gebode</l>
<l>Jn haren closter dinen gode.</l>
<l>Uandindat se onse urowe hit uasten .vij. ijar om te</l>
<l>verwerne der godes wrake.</l>
<l>.iij. Tintidendat die aubeiose</l>
<l>En uolc uerwaten ende bose</l>
<l>Ontcirden so met bosen werken</l>
<l>Die uriheit uan der godes kerken</l>
<l>Dat mense moste dor die noet</l>
<l>Van heresien. toter doet</l>
<l>Met crachte brengen ende ontliuen</l>
<l>Die man gemeene metten wiuen</l>
<l>Ende oc met kinden ende met craten</l>
<l>Dat ijammer es groet utermaten</l>
<l>Dat enech mensche so onssint</l>
<l>Sijn leuen. dat hi dis uerdint</l>
<l>Dat menne also ontliuen moet;</l>
<l>So lach lutgart die maget goet</l>
<l>Op enen dach Taiwires binnen</l>
<l>de rode titel is van hand C</l>
<l>Ende ene bede ginc beginnen</l>
<l>Te gode wert uan hemelrike</l>
<l>Die si uolbrachte salechlike</l>
<l>Te goeden inde ic seggu hoe</l>
<l>Aldaer si was gelegen doe</l>
<l>Op hare knin ende har gebet</l>
<l>Begonste lise aldaer si met</l>
<l>Onledech makde har herte fijn</l>
<l>So quam geuaren sonder schijn</l>
<l>Jn harde serechliker wise</l>
<l>Die moeder gods uan paradise</l>
<l>Aldaer die maget was gelegen;</l>
<l>Wel harde quam si wederslegen</l>
<l>No min no meer dan och si suare</l>
<l>Beuaen met serechheiden ware</l>
<l>Dat togede oc wel har abijt</l>
<l>Din noit eer op enen tijt</l>
<l>En sach die maget so onschoent</l>
<l>Oc heft dat selue wel getoent</l>
<l>Har utuercorne schone anschin</l>
<l>Dat ongelic was worden din</l>
<l>Dat het teuoren plach tesine</l>
<l>Want dat teuoren so met schine</l>
<l>Verlichtet was. dat sijt beschowen</l>
<l>En conde nit. dat was teblowen</l>
<l>Van serechheiden ende bleec</l>
<l>Sodat het lettelgoet geleec</l>
<l>Din seluen dat het was teuoren</l>
<l>Want sine schonheit was uerloren</l>
<l>Ende oc sijn scoen licht ende claer</l>
<l>Dos quam die godes moeder daer;</l>
<l>Nu hort wis daer geplogen was</l>
<l>Aldaer lutgart lach ende las</l>
<l>Heft si har houet opgeheuen</l>
<l>Ende enen groten crijt gegeuen</l>
<l>Do si die godes moeder staen</l>
<l>Daer sach so bleec ende ongedaen</l>
<l>Daerna so rip si lude owi</l>
<l>Wel sute maget en si di</l>
<l>Die godes moeder onse urowe</l>
<l>Warumme gi dos sijt met rowe</l>
<l>Beuaen. ende oc met groten sere</l>
<l>Dis biddic v dor onsen here</l>
<l>Dat gi mi segget altehant</l>
<l>Al sonder alle beide. want</l>
<l>Dat motic emmer weten nu</l>
<l>Want sosgedaen en sagic v</l>
<l>Hiruoren noit in minen dagen</l>
<l>Noch sosgedane cleder dragen</l>
<l>Dit dunket mi uan ongemake</l>
<l>En teeken. want het sonder sake</l>
<l>En es nit dat gi droeue sijt</l>
<l>Noch dat so schir es v abijt</l>
<l>Die wilen clarre dan die dach</l>
<l>Van somertide schinen plach</l>
<l>Nu segget mi dan maget rene</l>
<l>Die bouen alle magde allene</l>
<l>Ter godes moeder wort uercoren</l>
<l>Gelijcdat lange daerteuoren</l>
<l>Van v die prophecien spraken</l>
<l>Wat v mescomt. ende om wat saken</l>
<l>Gi schinet nu te desen tide</l>
<l>Van serechheiden dos omblide</l>
<l>Dat motic weten sonder beide</l>
<l>Tehant. want vwe serechheide</l>
<l>Oc nu tewilen minen moet</l>
<l>Jn serechheiden wesen doet</l>
<l>Want sonder seer ic nit ne can</l>
<l>V. urowe mijn. beschowenan;</l>
<l>Antwerde met gestaden sinne</l>
<l>So gaf die hogste coninginne</l>
<l>Lutgarden weder hastelike</l>
<l>Lutgart al sta ic serechlike</l>
<l>Sprac si. en hebbets wonder nit</l>
<l>Mar selue merket ende sit</l>
<l>Hoe men noch sleet. hoe men trainet</l>
<l>Hoe men noch gheecelt ende pinet</l>
<l>Din werdeliken sone mijn.</l>
<l>En soudic dan nic droeue sijn</l>
<l>Daer ic mijn werde kint sie bluen</l>
<l>Dos laidangiren. dos uerspuen</l>
<l>Ende alle dage noch met sonden</l>
<l>Hem sie uerniwen sine wonden</l>
<l>Wat wondre dan al hebbic rowe</l>
<l>Alsic dese ouerdaet beschowe</l>
<l>Mar wildi dat ic v bedide</l>
<l>Lutgart. welc sijn die domme liede</l>
<l>onder aan de bladzijde, hand D: oc nu te wilen</l>
<l>lees nit</l>
<l>Die dorren maken selke nose</l>
<l>Dos groet. dat sijn die aubeiose</l>
<l>Die felle menschen. die quadien</l>
<l>Die met geproeueder heresien</l>
<l>Der kerken uriheit so onssetten</l>
<l>Dat si die werelt al besmetten</l>
<l>Met haren sondeliken daden</l>
<l>Daer si die goede met uerladen</l>
<l>Die hare boesheit hebben leet</l>
<l>Mar ouerwaer ic wale weet</l>
<l>Oc seggict v al oppenbare</l>
<l>Dat al die werelt harde suare</l>
<l>Ontgelden sal in corten tiden</l>
<l>Dat hen die domme nit ne miden</l>
<l>Der boesheit. mar in sonden leuen</l>
<l>Want die sententie es gegeuen</l>
<l>Van din gerechten sone mijn</l>
<l>Dat emmer moet geplaget sijn</l>
<l>Met ere ijammerliker plagen</l>
<l>Die werelt al in corten dagen</l>
<l>Dat elken liggen sal te na</l>
<l>Hensi dat mense wedersta;</l>
<l>Mar gi die got die melde uader</l>
<l>Die sine wille doet algader</l>
<l>Jn hemele ende in erterike</l>
<l>So minnet. dat hi meldelike</l>
<l>V. geuet al dat gi begert</l>
<l>Lutgart. bi v moet sijn uerwert</l>
<l>Die plage suaer ende ongeroe</l>
<l>Nu hort ic sal v seggen hoe</l>
<l>Ghi selt gaen uasten .vij. ijar</l>
<l>Dat sal v moten wesen suar</l>
<l>Te brengeneouer maget goet</l>
<l>Mar siderdat het wesen moet</l>
<l>So onderstaedt so cloftechlike</l>
<l>Dat het teijoncst in hemelrike</l>
<l>Met uromen mote v sijn uergouden</l>
<l>Nu laett dan alles gode wouden</l>
<l>Ende onderstaet dat ic v wise</l>
<l>Lutgart dos seldi mogen lise</l>
<l>Met vwer pinen wedermaken</l>
<l>Die suarheit uan der godes wraken;</l>
<l>Dit salic urowe doen wel gerne,</l>
<l>Want nit nes recht dat ics it werne,</l>
<l>Doe weder sprac die maget saen</l>
<l>Wel gerne salic onderstaen</l>
<l>Dit vasten dat gi mi gebiedet</l>
<l>Want gire mi toe hebt gemiedet</l>
<l>Wel menech werf in minen tide</l>
<l>Mettindat gi mi dikke blide</l>
<l>Gemaket hebt. ende oc gegeuen</l>
<l>Daer ic ben met terasten bleuen</l>
<l>Troest uan mesquame clene of groet</l>
<l>Mar sentdat eischet nu die noet</l>
<l>Dat ic moet uasten .vij. ijar</l>
<l>Dat gi ter pinen die ic suar</l>
<l>Sal moten doegen urowe goet</l>
<l>Verleenet mi so goeden spoet</l>
<l>Dis biddic v. dat gi teuromen</l>
<l>Hen allen urowe mote comen</l>
<l>Daer ic dit uasten ouer sal</l>
<l>Bestaen. ende oc der werelt al;</l>
<l>Dit salic doen. die urowe seide</l>
<l>Dos schit si denen sonder beide</l>
<l>Ende es te hemele wert geuaren</l>
<l>Doe ginc lutgart al sonder sparen</l>
<l>Dat lange uasten onderstaen</l>
<l>Dat si te dragene hadde ontfaen</l>
<l>Si uastede al die dage lanc</l>
<l>Getrowelic al sonder wanc</l>
<l>Sodat si noit dach en brac</l>
<l>Noch dor gewin noch dor gemac</l>
<l>Dis darr ic mi uermeten wel</l>
<l>Nochtan en nutte si nit el</l>
<l>Noch dranc noch aet no groet no clene</l>
<l>Dan dunne bir met broede allene</l>
<l>Dit was har dranc. dit was har aet</l>
<l>Dit hilt si sonder loes baraet</l>
<l>Die seuen ijar al toten inde</l>
<l>Mar wildi dat ic v ontbinde</l>
<l>Hoe si dat uasten sent uolbrachte</l>
<l>So seggic v dat si so sachte</l>
<l>Voluastede al die lange dage</l>
<l>Omodelic al sonder clage</l>
<l>Dat noit binnen .vij. ijaren</l>
<l>Die urowen die daerbinnen waren</l>
<l>En sagen nutten ander spise</l>
<l>Van lichten noch uan diren prise</l>
<l>Lutgarden dan allene broet</l>
<l>Met bire. mar en wonder groet</l>
<l>So mach men merken an die maget</l>
<l>Sowelken tijt si was beclaget</l>
<l>Daeraf uan haren meesterschape</l>
<l>Och gekastijt uan haren pape</l>
<l>Ochte oc gebot uan hen ontfinc</l>
<l>Dat si oc ate alselke dinc</l>
<l>Alse andre urowen nutten daer</l>
<l>So seggic v wel ouerwaer</l>
<l>Dat sijs gesuelgen nit ne mochte</l>
<l>Dat men ter vigen leggen mochte</l>
<l>Quaemt in den mont het mosterut</l>
<l>Dos halp got uasten sire brut</l>
<l>Mar wildi weten wat van hare</l>
<l>Dis harde quaet uergeten ware</l>
<l>Daer staet bescreuen in latijn</l>
<l>Sowannerdat die maget fijn</l>
<l>Die was geuudet metter minnen</l>
<l>Vernam dat iwent quam daerbinnen</l>
<l>Dis alt conuent hadde it tebat</l>
<l>Nochtandat sijs nit selue en at</l>
<l>Noch nit nontfinc in haren monde</l>
<l>Want sijs genutten nit ne conde</l>
<l>So was har herte meer in hogen</l>
<l>Dan och si hadde selue mogen</l>
<l>Mettin ijonfrowen int geuoch</l>
<l>Dis selues oc ontbiten gnoch</l>
<l>Want menechwerf te goeder trowen</l>
<l>Plach si uerlien din ijonfrowen</l>
<l>Die int conuent daerbinnen waren</l>
<l>Dat sijs tebat oc plach geuaren</l>
<l>Daerna wel lange. alse int conuent</l>
<l>Pitance quam ochte een prosent</l>
<l>Dis alle die ijonfrowen it</l>
<l>Tebat gecregen och genit</l>
<l>Och dis gemakes it gewonnen</l>
<l>Gemeenlic alle dandre nonnen;</l>
<l>Nu comt hir uoert gi papelarde</l>
<l>Ghi metten grisen langen barde</l>
<l>Die al uolmaket schinen willet</l>
<l>Ende al benijdt ende al beghillet</l>
<l>Ende al begrijpt met fellen moede</l>
<l>Dat men dengenen doet te goede</l>
<l>Jn karitaten dies behoeuen</l>
<l>Hort harewert ghi loese boeuen</l>
<l>Die ommegaet met begardien</l>
<l>Wis plach dis godes brut uerlien</l>
<l>Die menechwerff dis beghiede</l>
<l>Dat si dis goedes dat geschiede</l>
<l>Din armen godes nonnekinen</l>
<l>Die waren allewege in pinen</l>
<l>Was ene maent altoes te blider</l>
<l>Daerna ende oc wel lange sider</l>
<l>Sowelkentijt si dis gedachte</l>
<l>Endt hare got teuorenbrachte</l>
<l>Dit was dat recht uan karitaten</l>
<l>Die elken goedes ende baten</l>
<l>Wel onnet; daer si buten leuen</l>
<l>Die godes armen nit ne geuen</l>
<l>Dis hen behoeuet. mar met nide</l>
<l>Begripen dat in allen tide</l>
<l>Ende oc met harre quader spraken</l>
<l>Din armen dat tongoede maken</l>
<l>Dat si beijagen uan den goeden</l>
<l>Die op die dogt hen bat beuroeden</l>
<l>Hoedat si mester ijacope uan uitri verloste van den</l>
<l>bande van kranker minnen</l>
<l>.iiij. Oc was tin tiden in dat lant</l>
<l>En man uermart en welbekant</l>
<l>Die oc was cont der maget uri</l>
<l>Hit meester ijacob uan uitri</l>
<l>Die goede man was worden mare</l>
<l>Omdat hi was goet predekare</l>
<l>Ende hi wel conste in din sermone</l>
<l>De kracht uan din scrifturen tonen</l>
<l>Ende oc te rechte wel bedieden</l>
<l>Din clerken ende oc andren lieden;</l>
<l>de rode titel is van hand C</l>
<l>Op enen tijt so was geuaren</l>
<l>Met droeuer herten achterwaren</l>
<l>Die here; alse op gerechte trowe</l>
<l>Ene utuercorne schone urowe</l>
<l>Die hem met menscheliker minnen</l>
<l>Teuoren so plach auewinnen</l>
<l>Sijn herte sere ende utermaten</l>
<l>Dat hijs en conde nit gelaten</l>
<l>Hine es geuaren dar si lach</l>
<l>Onlostech. ende selue plach</l>
<l>Hars met phisiken lange stonde</l>
<l>Want hijs onsseggen nit ne conde</l>
<l>Der cranker minnen die hem dede</l>
<l>Dis plegen. daer hi selue mede</l>
<l>So trege wart ende oc so lat</l>
<l>Dat hi tin tiden al uergat</l>
<l>Dis sermonerens. ende alstille</l>
<l>Daer lach om harre minnen wille</l>
<l>Want euen lanc dat hem die moet</l>
<l>Met hare also te sine stoet</l>
<l>Heft hi sijns selues al uergeten</l>
<l>Wat wondre. want hi was beseten</l>
<l>Van harre minnen dine duanc</l>
<l>Sodat hi wart ten dogden cranc;</l>
<l>Mar godes brut die heft uernomen</l>
<l>Dat hi aldos was auecomen</l>
<l>Dis predekens. ende omme wat saken</l>
<l>Ende oc hoe hi began mesraken</l>
<l>Si hadde int herte groten toren</l>
<l>Dat hi so dullic heft uerloren</l>
<l>Die gracie die hem was uerleent</l>
<l>Van rowe groet heft si geweent</l>
<l>Ende oc gebeden dis te gode</l>
<l>Dat hi din mensche och hijt gebode</l>
<l>Verloestte uan der cranker minnen</l>
<l>Ende har baraet hem dade kinnen</l>
<l>Mar got die alle dinge sit</l>
<l>Ende wilde dis noch horen nit</l>
<l>Want hi der baten nit ne gherde</l>
<l>Noch uan der crankheit die hem derde</l>
<l>Der loessenessen nit ne rochte</l>
<l>So lostelic hem wesen dochte</l>
<l>Met kranker minnen sijn beuaen</l>
<l>Dat heft die uiant al gedaen</l>
<l>Die hem met sinen losen treken</l>
<l>Die doget dos waende auebreken;</l>
<l>Dis hadde int herte groten rowe</l>
<l>Do sijt uernam. lutgart die urowe</l>
<l>Dis ginc si so har lijf karinen</l>
<l>Met eiseliken disciplinen</l>
<l>Ende oc met groten slagen blowen</l>
<l>Dat hare har leuen mochte rowen</l>
<l>Aldos so bat si tonsen here</l>
<l>Al suchtende met groten sere</l>
<l>Dat hi din mensche wilde ontladen</l>
<l>Van sire commerliker schaden</l>
<l>Ende oc uerlenen sonder beide</l>
<l>Kinnesse ende onderschedechheide</l>
<l>Waerbidat hi din uiant wreet</l>
<l>Die hem te derne was gereet</l>
<l>Mochte onderbrengen. ende it saen</l>
<l>Der kranker minnen auestaen</l>
<l>Mar got die coninc uan den trone</l>
<l>Die al te horne was gewone</l>
<l>Dat hem die maget utuercoren</l>
<l>Lutgart plach bidden darteuoren</l>
<l>Doe hi uernam dat si soe suare</l>
<l>Verloet met disciplinen hare</l>
<l>Ende oc met haren beden lanc</l>
<l>Din man die worden was so cranc</l>
<l>Ten dogden; wilde wederbringen</l>
<l>Te gheesteliker vfeningen</l>
<l>So heuet hi op enen dach</l>
<l>Aldaer in knigebede lach</l>
<l>Die maget edel ende fijn</l>
<l>Gesendet enen bode sijn</l>
<l>Die sprac te hare in derre wise</l>
<l>Die coninc uan den paradise</l>
<l>Lutgart hi grutet v met mi</l>
<l>Ende v ontbidt. warumme gi</l>
<l>V. so uerpijnt om enen man</l>
<l>Die nit so uele goeds en an</l>
<l>Hem seluen. dat hi achtte dis</l>
<l>Dat got uersage sijn uerlis</l>
<l>Noch dat hi hem die gracie gaue</l>
<l>Dat hi der besechheit quameaue</l>
<l>Van cranker minnen die hem dert</l>
<l>Och hi dan selue nit ne ghert</l>
<l>Noch nit ne ruket sire baten</l>
<l>So mogdi v wel oc gematen</l>
<l>Van meer te biddene ouer hem</l>
<l>Dit heuet v dis bode ic bem</l>
<l>Met mi ontboden maget goet</l>
<l>Nu houdt in rasten vwen moet</l>
<l>Dit moet in uersten sijn geleget</l>
<l>Owi doe weder heft geseget</l>
<l>Die fine godesbrut lutgart</l>
<l>Wel sute got die oit wart</l>
<l>Ontfarmech ende uol genaden</l>
<l>Och dese mensche es so uerladen</l>
<l>Van cranker minnen. dat hi nit</l>
<l>Te rechte en merket noch en sit</l>
<l>Wat hem mescomt noch wat hem lettet</l>
<l>Moet hi dan werden so onssettet</l>
<l>Van vwer helpen. dat hem al</l>
<l>Ontgeuen werde sijn geual</l>
<l>Dat hi teuoren ie gewan</l>
<l>Wel sute got wat selen dan</l>
<l>Die arme silen uan dengenen</l>
<l>Die hen te quaden dingen wenen</l>
<l>Dire in die werelt menech es</l>
<l>Want wale benic dis gewes</l>
<l>Dat se die uiant sal uerleiden</l>
<l>Met sire boser lustechheiden</l>
<l>Ende oc met hem ter hellen uuren</l>
<l>Dor al dat si v so tesuren</l>
<l>Sijn worden; die in sonden leuen</l>
<l>Hensi dat gi hen willet geuen</l>
<l>Die gracie weder. dat si binnen</l>
<l>Hen seluen mogen bat bekinnen</l>
<l>Ende oc der sonden auestaen</l>
<l>Mar dat gi desen mensche saen</l>
<l>Tewege brenget here goet</l>
<l>Sentdat ic al uolseggen moet</l>
<l>Dat ic int herte binnen pense</l>
<l>Daer ic mi seluen nit ne uense</l>
<l>Dis biddic v wel sute here</l>
<l>Van alle mire herten sere</l>
<l>Sodat hi wel tesinen uromen</l>
<l>Der krankheit moge al auecomen</l>
<l>Die hem int herte leget stille</l>
<l>Weder hi wille so ne wille</l>
<l>Och doet mi seluen uten boeke</l>
<l>Sodat ic vwes nit ne roeke</l>
<l>Daer gi mi selue in hebt gescreuen</l>
<l>Ende al dat gi mi hebt gegeuen</l>
<l>Dat nemet hir op. weder nu</l>
<l>Ende oc mi seluen scheedt uan v</l>
<l>Hort hir noch wonder uan lutgarden</l>
<l>Hoe si met dosgedanen warden</l>
<l>Din groten here heft onderbrachtt</l>
<l>Die alles dinges heuet macht</l>
<l>Want doe die bede was uolcomen</l>
<l>So heft die goede man uernomen</l>
<l>Dat hem die godes cracht was bi</l>
<l>Want hem dat herte wart so uri</l>
<l>Van alre krankheit die hem derde</l>
<l>Dat hi sent nemmermeer ne gherde</l>
<l>Der metsamheiden uan der urowen</l>
<l>Want hi began uan binnen schowen</l>
<l>Die urese die daeran gelach</l>
<l>Dire hi teuoren nit ne sach;</l>
<l>Nu merket wel dis biddic v</l>
<l>Ghi ijonge liede die hir nu</l>
<l>Hebt dit exempel horen tellen</l>
<l>Hoe si mesraken die hen quellen</l>
<l>Met kranker minnen. ende laten</l>
<l>Den rechten wech uan karitaten</l>
<l>Warumme en willen si nit kinnen</l>
<l>Die ommegaen met ualscher minnen</l>
<l>Hoe dommelic si hen uerbouden</l>
<l>Si laten dat si minnen souden</l>
<l>Si minnen dat si souden laten</l>
<l>Wart dat si rochten harre baten</l>
<l>Mar merket wonder uan din riesen</l>
<l>Hoedat si willens al uerlisen</l>
<l>Der minnen goet dat si wel can</l>
<l>Den genen geuen din sijs an</l>
<l>Ende toegewegen ende bringen</l>
<l>Van allen graciliken dingen</l>
<l>Die rikheit migel ende groet</l>
<l>Ende willens uallen in die noet</l>
<l>Jn groten commer ende in pine</l>
<l>Daer si begeren in tesine</l>
<l>Si sijn noch dommer dan dat dir</l>
<l>Dat selue lopet in dat uir</l>
<l>Ende willens hem uerbernet daer</l>
<l>Dos dogen dese pine suar</l>
<l>Wel groten commer ende quale</l>
<l>Dat si uerlisen altemale</l>
<l>Want dat si doegen selc uerdrit</l>
<l>En mach der sielen vromen nit</l>
<l>Dis soude hem igewelc uersin</l>
<l>Hoe hi betide mochte ontflin</l>
<l>Der cranker minnen ende ontstaen</l>
<l>Eer hire bleue bi geuaen</l>
<l>Want bliuet hi daraf gebonden</l>
<l>So werdet hem die sin ontfonden</l>
<l>Ende oc dat herte so ontkirt</l>
<l>Dat hem die doget oc faillirt</l>
<l>Wille of en wille an sinen danc</l>
<l>Want sentdat hi in dat beduanc</l>
<l>Hem werpet uan der boser ghilen</l>
<l>So moet hi doen bi some wilen</l>
<l>Dat hem ten besten nit ne staet</l>
<l>Daeromme souden dit baraet</l>
<l>Beschiwen alle ijonge liede</l>
<l>Ende oc met haren scharpen niede</l>
<l>Bekiren hen ter godes minnen</l>
<l>Daer souden si meer ane winnen</l>
<l>Dat seggic hen wel ouerwaer</l>
<l>Want die uan godes minnen claer</l>
<l>Verlichtet sijn. si hebben al</l>
<l>Geluc. ende eere. ende oc geual</l>
<l>Oc selen si te haren uromen</l>
<l>Hirna te goeden inde comen</l>
<l>So mote wi. oc allegader</l>
<l>Dis onne ons got die melde uader. amen.</l>
<l>Vandindat si des abts symoens sile uan foinni</l>
<l>verloestte van den vegeuire</l>
<l>amen jongere toevoeging, gelijktijdige hand</l>
<l>de rode titel is van hand C</l>
<l>.v. JN enen closter in din dagen</l>
<l>Daer grawe moneke ordne dragen</l>
<l>Die es genamet alsic mi</l>
<l>Versta. die closter uan foinni</l>
<l>So was gemaket abt en here</l>
<l>Die langen tijt hilt in sine eere</l>
<l>Din closter al. hit dant symon</l>
<l>Die gerne pijnde om wale don</l>
<l>Hi was behendech ende uroet</l>
<l>Ende anders was sijn leuen goet</l>
<l>Mar alte suaer was hi dengenen</l>
<l>Die crankest in din closter schenen</l>
<l>Ende alte stijf ende al te fel</l>
<l>Ende oc te wrekene alte snel</l>
<l>Van ijongen lieden die mesdaden</l>
<l>Dat was uan hem wel grote schade</l>
<l>Want buten din in alre wise</l>
<l>So was hi uan wel groten prise</l>
<l>Ende oc uan seden welgerakt</l>
<l>Alse ons wel cont die uite makt</l>
<l>Die sine seden int geuoch</l>
<l>Volcomenlike priset gnoch</l>
<l>Mar dis hi hadde lof uercregen</l>
<l>Bidieso haddene onderslegen</l>
<l>Lutgart die goede ende utuercoren</l>
<l>Daeran en heft hi nit uerloren</l>
<l>Want op die wile dat hi schit</l>
<l>Van derre werelt. ende lit</l>
<l>Dit brosche lijf dit arme leuen</l>
<l>So wart die sile enwechgedreuen</l>
<l>Daer si antwerde moste ontfaen</l>
<l>Van allen dat si ie gedaen</l>
<l>Teuoren hadde in haren liue</l>
<l>Daer wi erminge. wi caitiue</l>
<l>Op souden scowen ende merken</l>
<l>Want igewelc van sinen werken</l>
<l>Weder si quaet sijn ochte goet</l>
<l>Teijoncst antwerde geuen moet</l>
<l>Aldos so moste comen uoert</l>
<l>Die sile aldaer si heft gehort</l>
<l>Die gods sententie die se schire</l>
<l>Gewiset heft tin uegeuire</l>
<l>Om hare sonden alse daer</l>
<l>Tesine lange .xl. ijar;</l>
<l>Hirbinnen quam met waren warden</l>
<l>Ter welgerakder magt lutgarden</l>
<l>Al tote aiwires die nimare</l>
<l>Van hem. dat hi uerscheeden ware</l>
<l>Dis was si rowech ende onblide</l>
<l>Want sine lange in sinen tide</l>
<l>Met uaster herten daerteuoren</l>
<l>Geminnet hadde ende utuercoren</l>
<l>Dis wart si saen also beraden</l>
<l>Dat si hem wilde staen in staden</l>
<l>Met harre macht getrowelike</l>
<l>Dos ginc die magt omodelike</l>
<l>Te gode bidden sonder beide</l>
<l>Dat hi dor sine ontfarmechheide</l>
<l>Die sile die hi eer geboet</l>
<l>Van niute. wilde ut alre noet</l>
<l>Verloessen. ende it schire geuen</l>
<l>Met hem dat ewelike leuen</l>
<l>Dit was der goeder urowen bede</l>
<l>Die si so lange wile dede</l>
<l>Op enen dach dat quam wel lise</l>
<l>Van bouen utin paradise</l>
<l>Geulogen ene stemme aldaer</l>
<l>Die seide gods urindinne maer</l>
<l>Lutgart nu weset wel terasten</l>
<l>V. disciplinen ende v uasten</l>
<l>Ende oc v beden sonder waen</l>
<l>Der silen sal in staden staen</l>
<l>Dat si v cundech oppenbare</l>
<l>Want dat gi biddet ouer hare</l>
<l>Dos ernstelic; moet emmer comen</l>
<l>Te baten hare ende oc te uromen</l>
<l>Owi ho blide was lutgart</l>
<l>Doe si uerhorde dese wart</l>
<l>Har herte was getroestet wale</l>
<l>Doe si uerhorde dese tale</l>
<l>Wat wondre dis; want si uernam</l>
<l>Dat hare bede wel bequam</l>
<l>Den hogsten coninc onsen here</l>
<l>Dis ginc si hem noch bidden sere</l>
<l>bidden op rasuur, hand C</l>
<l>hier begint hand C</l>
<l>Die alle dinc geleisten mach</l>
<l>Dat hi din eweliken dach</l>
<l>Van sinen rike dade schinen</l>
<l>Der silen. ende vt alre pinen</l>
<l>Verlossen wilde die it schire</l>
<l>Ende utin scharpen vegeuire</l>
<l>Jt cortelinge dor genade</l>
<l>Te sinen rike comen dade</l>
<l>So lange bat die maget fijn</l>
<l>Dat anderwerf din bode sijn</l>
<l>Aldaer got sendde weder lise</l>
<l>Die sprac tehare in derre wise</l>
<l>Lutgart nv laett v suchten staen</l>
<l>Der silen sal men wouden saen</l>
<l>Sodat si sal wel cortelinge</l>
<l>Dis gise ontfaet in v gedinge</l>
<l>Met gode ginderbouen schone</l>
<l>Jn hemelrike spannen crone</l>
<l>Dor vwen wille maget wert</l>
<l>Want sidermeer dat gijt begert</l>
<l>En es nit recht dat mens v werne</l>
<l>Dit horde noch die maget gerne</l>
<l>Si dankeds gode sonder wanc</l>
<l>Mar dat die verste wart so lanc</l>
<l>Dat was hare vtermaten leet</l>
<l>Ho menech werf si wee gebeet</l>
<l>Met langen beden die si dede</l>
<l>Ende oc met disciplinen mede</l>
<l>Die migel waren ende suar</l>
<l>En canic v nit ouerwaer</l>
<l>Geseggen wel want vele was</l>
<l>Der beden die sireouer las</l>
<l>Ende oc der groter disciplinen</l>
<l>Dar si van irsten mede pinen</l>
<l>Hars selues lijf begonste suare</l>
<l>Alseoch si alles schuldech ware</l>
<l>Dis ie uerdinde in sinen liue</l>
<l>Die man daer ic v aue scriue</l>
<l>Mar wildi dat ic v ontbinde</l>
<l>Nadindat ic gescreuen uinde</l>
<l>Hoe na si quam met haren beden</l>
<l>Der eweliker gods geneden</l>
<l>Jc saelt v seggen. hort na mi</l>
<l>Doe sosterwijs die maget urj</l>
<l>Op enen namelike dach</l>
<l>Geknilt in harre beden lach</l>
<l>Begansi wonderlike sere</l>
<l>Te gode bidden onsen here</l>
<l>Dat hi dor sine onmodechheide</l>
<l>Dis heren sile al sonder beide</l>
<l>Verloessen wilde ut alre qualen</l>
<l>Ende oc te sinen rike halen</l>
<l>Si sprac aldos almechtech got</l>
<l>Die oueral hebt v gebot</l>
<l>Noch biddic v dat gi ontfaet</l>
<l>Die bede mijn. ende oc verstaet</l>
<l>Die wart die ic v segge nv</l>
<l>Wel lange hebbic gebeden v</l>
<l>Dat gi der silen dant symoens</l>
<l>Gebruken daet dis selues loens</l>
<l>Din gi verleent din andren silen</l>
<l>Die wileneer so v beuilen</l>
<l>Dat si met v wel salechlike</l>
<l>Nv spannen crone in hemelrike</l>
<l>Mar dis gi dit in uersten lanc</l>
<l>Geleget hebbet. ende stranc</l>
<l>V hebt gehouden iegen hare</l>
<l>Dis seggic v wel oppenbare</l>
<l>Dat ic voertane in minen tide</l>
<l>En werde meer no uro no blide</l>
<l>Noch nemmermeer en sal cesseren</l>
<l>Van disciplinen. noch fineren</l>
<l>Van beden oc in rechten trowen</l>
<l>Tote an der stont dat ic sal schowen</l>
<l>Met claren ogen ende conden</l>
<l>Geurijt die sile ende al ontbonden</l>
<l>Van allen commere ende pinen</l>
<l>Mar alineen met disciplinen</l>
<l>Salic mi seluen so uerduen</l>
<l>Ende al mijn lijf oc so dorbluwen</l>
<l>Met slagen groet sonder getal</l>
<l>Dat v dis here ontfarmen sal</l>
<l>er staat Begans met afkortingsteken voor et</l>
<l>Opdat gi langer legget it</l>
<l>Jn versten dit. mar neen gi nit</l>
<l>Dis hopic. want gi sijt so melde</l>
<l>Dat gi die sile met gewelde</l>
<l>Saen loessen selt ut alre noet</l>
<l>Die si noch doget alte groet</l>
<l>Eer dese wart har inde namen</l>
<l>So sach die maget waer si quamen</l>
<l>Van bouen uten hogen trone</l>
<l>Met schinen clar. licht ende schone</l>
<l>Die godes sone metter silen</l>
<l>Dariegen ginc die maget knilen</l>
<l>Doe sise comen sach bi hare</l>
<l>Doe sprac aldos al oppenbare</l>
<l>Die godes sone aldaer hi stoet</l>
<l>Lutgart vwe bede die gi doet</l>
<l>Si heuet mi hirneder brachtt.</l>
<l>Vwe minne die mi so vercrachtt</l>
<l>Dat ic en can onsseggen nit</l>
<l>Dis gi mi biddet. si mi rit</l>
<l>Dat ic hirneder quame nv</l>
<l>Ende it die sile toegede v</l>
<l>Die ic hir brenge nv met mi</l>
<l>Nv sit lutgart dit selue es si</l>
<l>Die sile daer gi ouer badet</l>
<l>Nu es die pine welbestadet</l>
<l>Die gi dor hare willet doegen</l>
<l>Want gi se sit met conden ogen</l>
<l>Oc seggic v wel ouerwaer</l>
<l>Dat si wel lange .xl. ijaer</l>
<l>Jnt vegeuir hadde emmer moten</l>
<l>Noch wesen. ende aldaer genoten</l>
<l>Dis si uerdinde in haren tide</l>
<l>Mar sijt in hogen ende blide</l>
<l>Ende vwes suchtens auestaet</l>
<l>Want si nv heuet uol aflaet</l>
<l>Van allen sondeliken saken</l>
<l>Ende oc uerlaet van alre wraken</l>
<l>Dis sijt wel seker kare mijn</l>
<l>Dat toget wel die clare schijn</l>
<l>lees ic</l>
<l>sit met door hand H bovengeschreven e: siet</l>
<l>sit met door hand H bovengeschreven e: siet</l>
<l>Daer gise mede siet uerclart</l>
<l>Dis mach si danken v lutgart</l>
<l>Te rechte meer dan imene el</l>
<l>Want ouereen dat weten wel</l>
<l>Dat si ne ware nit so schire</l>
<l>Verloesset uten uegeuire</l>
<l>Noch oc verheuen also saen</l>
<l>Te hemele. en haddi gedaen</l>
<l>Die hare wel in staden stoedt</l>
<l>Warbi si bliuen sal uerhoedt</l>
<l>Voert ewelic van allen sere.</l>
<l>Doe sprac die sile oc. got die here</l>
<l>Hi motu lonen maget vrj</l>
<l>Ende oc uergelden dat gi mi</l>
<l>Verloesset hebt ut alre pinen</l>
<l>V uasten ende v disciplinen</l>
<l>Daer gi v seluen mede quellet</l>
<l>Mi heuet alle noet beuellet</l>
<l>Ende oc uan .xl. ijaren lanc</l>
<l>Dis motti hebben groten danc</l>
<l>Dat uegeuir al afgecochtt</l>
<l>Mar dat gi mijns so wale rochtt</l>
<l>Dat motu lonen got die goede</l>
<l>Dos schitenwech met bliden moede</l>
<l>Die sile. ende es opwert gecregen</l>
<l>Met gode die se heft gedregen</l>
<l>Ter groter feesten ginderbouen</l>
<l>Daer alle dingle gode louen</l>
<l>Doe was die maget harde uro</l>
<l>Dis si uerloesset sach also</l>
<l>Die sile. want si was uerlaten</l>
<l>Van groter pinen utermaten</l>
<l>Daer si teuoren mede suare</l>
<l>Plach alineen uerladen hare</l>
<l>Tote op din nameliken dach</l>
<l>Dat si die sile comen sach</l>
<l>Met groten schine also uerclart</l>
<l>Dis dankde godes brut lutgart</l>
<l>Met blider herten menechfout</l>
<l>Der eweliker gods gewout</l>
<l>Dat es got selue. dis so saen</l>
<l>Van hem was hare bede ontfaen</l>
<l>Ende oc met eeren ende vromen</l>
<l>Die dinc te goeden pointe comen</l>
<l>Hoe si begerde wesen uersekert van haren leuene</l>
<l>ende hoe si daeraf versekert wart</l>
<l>.vi. Men mach hir horen wonder groet</l>
<l>Hoe got die alle dinc geboet</l>
<l>Was ere maget onderdaen</l>
<l>Die wel te rechte welt verstaen</l>
<l>Dat ic hem segge. hi mach bekinnen</l>
<l>Die uriheit uan gerechter minnen</l>
<l>Daer minne int herte es welbedegen</l>
<l>Daer plegt si gerne toe gewegen</l>
<l>Van alre baten groet gewin</l>
<l>Der silen daer si wonet in</l>
<l>Dat comt bidiealsic v seide</l>
<l>Dat got met sire almechtechheide</l>
<l>Hem seluen onderdanech geuet</l>
<l>Der silen die in minnen leuet</l>
<l>Dat prouic bi lutgarden wale</l>
<l>Die sonder alle wedertale</l>
<l>Beide also uaste ende also stranc</l>
<l>Met harre starker minnen duanc</l>
<l>Den hogsten coninc onsen here</l>
<l>Dat si uan hem ilancsomere</l>
<l>Jn gracien wart opuerheuen</l>
<l>Ende oc ilancsoeer gegeuen</l>
<l>Wart hare algader dat si sochte</l>
<l>Want hijs onsseggen nit ne mochte</l>
<l>Noch auebreken met gewoude</l>
<l>Der minnen dat si hebben woude</l>
<l>Nochtan so schinet meere wonder</l>
<l>Dat si die gode brachte al onder</l>
<l>Met hare krachtechliker minnen</l>
<l>Noit dogt in hare en wilde kinnen</l>
<l>Noch nimene horen prisen mede</l>
<l>Dis goedes iwent dat si dede</l>
<l>Mar alle wile ende alle wege</l>
<l>Hilt si har seluen ouer trege</l>
<l>Ende ouer slap ende ongerakt</l>
<l>Oc heuet si altoes besakt</l>
<l>Dis goedes dat men sach an hare</l>
<l>Mar och si uol uan sonden ware</l>
<l>Was si altoes in groten sorgen</l>
<l>er staat wiart</l>
<l>Want si wel wiste dat uerborgen</l>
<l>Den godes ogen dinc engeene</l>
<l>Ne mochte sijn no groet no cleene</l>
<l>Die men in dese werelt doet</l>
<l>Dis was beuaen die maget goet</l>
<l>Met groten uare in allen stonden</l>
<l>Si duchtte dat se om hare sonden</l>
<l>Die goede got uertuschen mochte</l>
<l>Waert dat hi binnen wel besochte</l>
<l>Har herte daer si binnen droch</l>
<l>Dat haren sinne meest uerwoch</l>
<l>Mar doe die magt van hogen prise</l>
<l>Geweset hadde in derre wise</l>
<l>Jn groten vreesen lange stonde</l>
<l>Ende in har seluen nit ne conde</l>
<l>Geuinden it dat haren moede</l>
<l>Of cleene of groet in staden stoede</l>
<l>Began si suken enen raet</l>
<l>Warbi si enech toeuerlaet</l>
<l>Vercrigen mochte dat se sachte</l>
<l>Te troste ende oc te rasten brachte</l>
<l>Din raet si heuet uonden saen</l>
<l>Jc sal v seggen hoegedaen</l>
<l>Op eenen nameliken dach</l>
<l>Daer si in kniegebede lach</l>
<l>Began si bidden ende manen</l>
<l>Al suchtende met groten tranen</l>
<l>Din hosten coninc onsen here</l>
<l>Dat hi die vrese die so sere</l>
<l>Verloed har herte. al aueleide</l>
<l>Ende oc uerleende sekerheide</l>
<l>Der silen binnendat si lise</l>
<l>Ten eweliken paradise</l>
<l>Na desen liue soude comen</l>
<l>Dos mochte sijn hare al benomen</l>
<l>Die grote ureese ende anders nit</l>
<l>Mar eer die maget denen schit</l>
<l>Ende eer si kirde uan der stat</l>
<l>Aldaer si dis te godes bat</l>
<l>So es si worden wel in hogen</l>
<l>Meer dan v imen soude mogen</l>
<l>Geseggen wel met didscher spraken</l>
<l>Want daer si lach met terre saken</l>
<l>lees uercuschen</l>
<l>Onledech. ende bat te gode</l>
<l>So quam geulogen een sijn bode</l>
<l>Van bouen uten hogen trone</l>
<l>Jc wane het was en ingel schone</l>
<l>Die hare brachte selc salut</l>
<l>Daer si es mede comen vt</l>
<l>Der ureesen groet daer si teuoren</l>
<l>Af hadde commer ende toren</l>
<l>Gedoget. ende groten uaer</l>
<l>Ende alse comen was aldaer</l>
<l>Die bode. sprac hi ende seide</l>
<l>Lutgart die godes mogentheide</l>
<l>Si motu eewelic gesterken</l>
<l>Jn dogden ende in goeden werken</l>
<l>Jc ben hir comen want ic weet</l>
<l>Dat gi gedoeget hebbet leet</l>
<l>Van ureesen die v heft gedert</l>
<l>Wel lange. want gi sijt ueruert</l>
<l>Vandindat gi nit wel en kinnet</l>
<l>Alsi dat gi nv gode minnet</l>
<l>Met starken wille ende oc met urien</l>
<l>Wartoe die minne sal gedien</l>
<l>Want dikke siet men die wel sere</l>
<l>Van irsten minnen onsen here</l>
<l>Dat si hen laten so uertregen</l>
<l>Dat si ne conen nit uolplegen</l>
<l>Der godes minnen daer si in</l>
<l>So wel hen proeueden int begin</l>
<l>Daeromme onssiedi dat uan din</l>
<l>Oc die gelike v mach geschin</l>
<l>Mar sijt terasten maget schone</l>
<l>Die hogste coninc uan den trone</l>
<l>Ontbiedet v dat hem so wale</l>
<l>Becomt v leuen altemale</l>
<l>Ende oc v wesen. dat hijt al</l>
<l>Te goeden inde brengen sal</l>
<l>Dit heft hi v ontboden nv</l>
<l>Dis danket hem dat radic v</l>
<l>So mogdi oc wel gerne. want</l>
<l>Gi selet iegen din viant</l>
<l>Met sire helpen uechten sege</l>
<l>de tweede o ten onrechte gewijzigd in e: ontbeden</l>
<l>Nv blijft te gode. ic uareenwege</l>
<l>Doe dese wart gesproken waren</l>
<l>So es die bode enwechgeuaren</l>
<l>Tin schonen paradise wert</l>
<l>Die maget die so was ueruert</l>
<l>Teuoren. doe si dat verstoet</l>
<l>Van si getrostet haren moet</l>
<l>Sodat si an din seluen tide</l>
<l>Stontop in hogen ende blide</l>
<l>Ende oc gepaiset harde wale</l>
<l>Want se dis godes boden tale</l>
<l>Terasten hadde weder brachtt</l>
<l>Tin tiden. ende wel gesachtt</l>
<l>Dat ongemac van harre smerten</l>
<l>Dis dankde si met blider herten</l>
<l>Ende oc met vrien wille sere</l>
<l>Den riken coninc onsen here;</l>
<l>Mar doe lutgart die maget fijn</l>
<l>Geweset hadde en stukkelkin</l>
<l>Getrostet wel in derre wise</l>
<l>Began si peisen weder lise</l>
<l>Dat si uersekert nit ne ware</l>
<l>Teuollen gnoch. noch uan din uare</l>
<l>Geheelen troest en hadde nit</l>
<l>An dat gelof dat hare onthit</l>
<l>Die ingel die te hare quam</l>
<l>Dis si daerane exempel nam</l>
<l>Dat die nature es also cranc</l>
<l>Van allen menschen euen lanc</l>
<l>Dat si in dese werelt leuen</l>
<l>Dat sonder uallen ende sneuen</l>
<l>Nimen in dese werelt wijt</l>
<l>En can uolleuen sinen tijt</l>
<l>Noch din uolbrengen sodat hi</l>
<l>Der godes hulden seker si</l>
<l>Daeromme wart die maget wert</l>
<l>Tin tiden weder so ueruert</l>
<l>Dat si din troest uan daerteuoren</l>
<l>Saen heuet weder al uerloren</l>
<l>Van irst began si weder duchten</l>
<l>Ende oc din suaren pas ontfruchten</l>
<l>Van dire wreeder godes wraken</l>
<l>Daer si moste emmer toe geraken</l>
<l>Wart dat die sile so met sonden</l>
<l>Teijoncst besmettet worde uonden</l>
<l>Dat si der wraken werdech ware</l>
<l>Dos bleef die maget noch in uare</l>
<l>Tote an der stont dat quam die bode</l>
<l>Gesendet weder daer van gode</l>
<l>Op ene wile aldaer si sat</l>
<l>Ende alineen te gode bat</l>
<l>Dat hi noch bat uan derre saken</l>
<l>Har herte wilde seker maken</l>
<l>Aldaer die bode was gestaen</l>
<l>So sprac hi toter maget saen</l>
<l>Lutgart ic ben hir wedercomen</l>
<l>Want ic wel hebbe noch uernomen</l>
<l>Dat v mijn troest din ic v gaf</l>
<l>En heuet nit doen comenaf</l>
<l>Der groter sorgen die gi claget</l>
<l>Dat gise int herte binnen draget</l>
<l>Mar sidermeer dat mine wart</l>
<l>Nit wale en connen v lutgart</l>
<l>Gegeuen sekerheiden gnoch</l>
<l>Noch trostes oc na v geuoch</l>
<l>So segget mi wat ende hoe</l>
<l>Gi selue willet dat ic doe</l>
<l>Warbi gi moget sijn uerwert</l>
<l>Van dire onrasten die v dert</l>
<l>Jc saelt uolbrengen canic dan</l>
<l>Ochtic v seluen wale en can</l>
<l>Terasten dan gebrengen nit</l>
<l>Lutgart so mikket ende sit</l>
<l>Win gi begert dat bouen mi</l>
<l>Van derre saken bode si</l>
<l>Tote v. hi salet emmer wesen</l>
<l>Doe sprac die bode noch mettesen</l>
<l>Hir es in desen closter binnen</l>
<l>Die gode met gerechter minnen</l>
<l>Geuestet heft in haren moede</l>
<l>Ene edele nonne ende eene goede</l>
<l>Dat es uan raeuie ver marie</l>
<l>Wildi lutgart dat si v lie</l>
<l>Dis selues oc dat ic v seide</l>
<l>Si saels v lien sonder beide</l>
<l>So hebbedi van tueen orconden</l>
<l>Hiraf die warheit onderuonden</l>
<l>Dos mogdi werden oppenbare</l>
<l>Ontcommert van din groten vare</l>
<l>Din gi noch gode alteenen claget</l>
<l>Ai. here weder sprac die maget</l>
<l>Wat holpet dat gi dis gewoeget</l>
<l>Marien die har herte voeget</l>
<l>So simpellic an onsen here</l>
<l>Dat men ne can no min no mere</l>
<l>Vergronden noch genemenware</l>
<l>Hoet tuschen hem staet ende hare</l>
<l>Si es so scamel ende bloede</l>
<l>Dat si mi soude onttekken noede</l>
<l>Des iwent. ochte cundech maken</l>
<l>Al wiste si uan derre saken</l>
<l>Al uten gronde die warheide</l>
<l>Jc wane sijs mi nit ne seide</l>
<l>Dis es mi lieuer dat sijs nit</l>
<l>En wete. watso mi geschit</l>
<l>Darna; mar enen uroeden man</l>
<l>Die wel testaden spreken can</l>
<l>Ende oc uan heimeliken dingen</l>
<l>Sijn seggen wel te pointe bringen</l>
<l>Ende anders onderscheedech si</l>
<l>Din sendet hare tote mi</l>
<l>Hi sal mi mogen uele bat</l>
<l>Getrosten dan die urowe. opdatDat</l>
<l>hi mi sekerlic uerlijt</l>
<l>Dis selues dis gi bode sijt</l>
<l>Do sprac die bode aldaer hi stoet</l>
<l>Lutgart nu houdet vwen moet</l>
<l>Jn rasten. ende weset blide</l>
<l>Dit sal geschin in corten tide</l>
<l>Dos es die bode enwechgeuaren</l>
<l>Nv hort ic sal v oppenbaren</l>
<l>En laettijs v uerwassen nit</l>
<l>Wat sider es darna geschit.</l>
<l>Der dage sent nit viue en leden</l>
<l>So quam gegaen in weet gereden</l>
<l>Taiwires inden closter mar</l>
<l>En ijongelinc schone ende clar</l>
<l>Vol sere ijoegede. ende welGesettet</l>
<l>dapper ende snel</l>
<l>Ende alles harde wel bequame</l>
<l>Mar nit ne wisten sinen name</l>
<l>Die nonnen die daer waren binnen</l>
<l>Want nit ne consten si bekinnen</l>
<l>Noch wie hi was. noch uan wat lande</l>
<l>Mar och hi hem dar wel bekande</l>
<l>So quam hi gaende in dat parloer</l>
<l>Op enen tijt dat in den koer</l>
<l>Lutgart die fine maget was</l>
<l>Aldaer si hare beden las</l>
<l>Die bode aldaer hi was gestaen</l>
<l>So heuet hi begonnen saen</l>
<l>Dos spreken din ijonfrowen toe</l>
<l>Die daer uersament waren doe</l>
<l>Die got die al geleisten mach</l>
<l>Verleen v seit hi goeden dach</l>
<l>Gi vrowen. ende v mote geuen</l>
<l>Met hem dat ewelike leuen</l>
<l>Got lonv urint. die vrowen seiden</l>
<l>Do sprac die bode. in houeschheiden</l>
<l>Badic v gerne gi ijonfrowen</l>
<l>Dat ic lutgarden mochte schowen</l>
<l>Die soudic harde gerne sin</l>
<l>Opdat het mochte mi geschin</l>
<l>Lutgarden meinic van senttruden</l>
<l>Comt si. ic sal doen hare luden</l>
<l>En orconschap dat hort te hare</l>
<l>Dis ic ontcommert gerne ware</l>
<l>Na desen warden ginc tehant</l>
<l>Te rechte al dor den closterpant</l>
<l>Tote in den koer der vrowen eene</l>
<l>Dar si lutgarden vant allene</l>
<l>Onledech sittende ouer dat</l>
<l>Dat si al noch te gode bat</l>
<l>Dat hise wilde van der saken</l>
<l>Die hare wart. bat seker maken</l>
<l>Doe gaf die nonne en teeken lise</l>
<l>Der maget fijn uan hogen prise</l>
<l>Dat si din bode ginge spreken</l>
<l>Darna tesamen dat si streken</l>
<l>Al dor din pant van vtin kore</l>
<l>Dos quamen si totin parlore</l>
<l>Nv hort hoe tuschen hen uerginc</l>
<l>Dat parlement. die ijongelinc</l>
<l>Doe hi die magt hem sach genaken</l>
<l>So heuet hi met schonre spraken</l>
<l>Aldos begonnen een salut</l>
<l>Got houdu seit hi godes brut</l>
<l>Got houdu maget utuerkoren</l>
<l>Die selue got die hirteuoren</l>
<l>Van nivte alle dinc geboet</l>
<l>Hi motu geuen gracie groet</l>
<l>Van salechheiden die v bliue</l>
<l>Ende allewege in v becliue</l>
<l>Got lonu. weder sprac die maget</l>
<l>Dit mote ons allen sijn bedaget</l>
<l>Mijn sute urint die dat begeren</l>
<l>Ende alle dinc die mogen deren</l>
<l>Van ons geuerret moten sijn</l>
<l>Do sprac die bode. maget fijn</l>
<l>Jc ben ens hoges heeren bode</l>
<l>Jc ben gesendet hir uan gode</l>
<l>Die alle dinc te rekkene heuet</l>
<l>Ende allen creaturen geuet</l>
<l>Dis hen behoeuet int geuoch</l>
<l>Altoes ende alle wile gnoch</l>
<l>Lutgart hi grotet v met mi</l>
<l>Ende v ontbiedet oc dat gi</l>
<l>Sijt wel in hogen ende vro</l>
<l>Voertanemeer. want hem also</l>
<l>Becomt algader dis gi pleget</l>
<l>Alse v teuoren was geseget</l>
<l>Van sinen bode. alsi dat sake</l>
<l>Dat v teuollen sine sprake</l>
<l>En conde wel getrosten nit</l>
<l>Mar dis hi v bedroeuet lit</l>
<l>Ende ongetrostet ende onblide</l>
<l>Dor al dat hi v dis uerlijde</l>
<l>Al ouerwaer dat gi lutgart</l>
<l>Vaste in den godes prise wart</l>
<l>Ende oc bequame v goede leuen</l>
<l>Hem so. dat hi v soude geuen</l>
<l>Na desen liue teenen lone</l>
<l>Te spanne sonder inde crone</l>
<l>Daromme sendet hi mi nu</l>
<l>Hir anderwerue noch tote v</l>
<l>Om v te seggene oppenbare</l>
<l>Dat gi v seluen uan din vare</l>
<l>Ontcommert urowe die v dert</l>
<l>Ende oc nemmeer en sijt ueruert</l>
<l>Van desen stukken noch besorget</l>
<l>Want ihesus kerst v heft uerborget</l>
<l>V. brudegoem. ijonfrowe mijn</l>
<l>Jegen din hogen uader sijn</l>
<l>Want hem algader es bequame</l>
<l>Sodat gi doet. want vwen name</l>
<l>Hi heft met sire hant gescreuen</l>
<l>Jn sinen boeke. ende oc gegeuen</l>
<l>Darbinnen stat. welsalechlike</l>
<l>Met allen die te sinen rike</l>
<l>Geteekent sijn. ende oc met uromen</l>
<l>Te goeden inde selen comen</l>
<l>Dit seggic v in orconschapen</l>
<l>Der nonnen. brudere ende papen</l>
<l>Ende aldergerre die hir staen</l>
<l>Nv blift tegode ende ic moet gaen</l>
<l>Oc motu allen got behouden</l>
<l>Geluc. ende eere. ende vwes wouden</l>
<l>Ghi andere urowen die hir sijt</l>
<l>Versament nv op desen tijt</l>
<l>Dat lonu got. die nonnen seiden</l>
<l>Doe streec hi wech al sonder beiden</l>
<l>Vtin parlore. ende es gecregen</l>
<l>Ter porten wert. so lise plegen</l>
<l>Dis henenscheedens. dat men daer</l>
<l>Nit wale en wiste al ouerwaer</l>
<l>Al welken wech hi henenginc</l>
<l>Vandaer. die schone ijongelinc</l>
<l>Noch waer hi uoer noch wie hi was</l>
<l>Alsic en lettel eer v las</l>
<l>Jdoch so hebbic uonden dat</l>
<l>Bescreuen. dat die maget bat</l>
<l>Getrostet bleef van sire spraken</l>
<l>Dan imen mochte v cont gemaken</l>
<l>Si bleef in hogen ende blide</l>
<l>Si dankde gode in allen tide</l>
<l>Dat si so wel versekert ware</l>
<l>Dos es die maget uan din vare</l>
<l>Verloesset bleuen ewelike</l>
<l>Danc hebbes got uan hemelrike</l>
<l>Vandindat si steruen begerde ende hoedat</l>
<l>geuerstet was. ende uan den roepene der wonden</l>
<l>gods.</l>
<l>.vij. Lutgart die maget welbequame</l>
<l>Doe si uernam dat die lichame</l>
<l>Met sinen cranken liue nam</l>
<l>Der silen dat si nit ne quam</l>
<l>Daer si begerde meer tesine</l>
<l>Dan in die werellike pine</l>
<l>Dat es in dat uerwende rike</l>
<l>Daer alle salege ewelike</l>
<l>Met gode selen spannen crone</l>
<l>Ende oc ontfangen daer te lone</l>
<l>Dat lange leuen sonder inde</l>
<l>Ende oc die maget dat bekinde</l>
<l>Dat si ter eweliker joijen</l>
<l>Dar dikke har herte af plach veruroijen</l>
<l>Jn goeden hope; nit ne conde</l>
<l>Volcomen euenlange stonde</l>
<l>Dat si met tesen liue suare</l>
<l>Alteenen dos uerladen ware</l>
<l>Began si pensen harde lise</l>
<l>Jn welkerhande slachte wise</l>
<l>Si dis tebouen comen mochte</l>
<l>So lange si met staden sochte</l>
<l>Den raet hirop dat si telest</l>
<l>Hilt ouer nuttest ende best</l>
<l>Dat si te gode bidden soude</l>
<l>Dat hi die sile loessen woude</l>
<l>Vt allre werelliker qualen</l>
<l>Ende oc te sinen rike halen</l>
<l>Aldos so ginc die maget fijn</l>
<l>Die langer nit ne gherde sijn</l>
<l>Jn dese werelt. bidden gode</l>
<l>Op enen tijt. dat hi gebode</l>
<l>Die sile van din liue scheeden</l>
<l>Sodat der eweliker ueeden</l>
<l>Tuschen den uiant ende hare</l>
<l>Bi sinen wille en inde ware</l>
<l>Want euenlanc dat si tonstaden</l>
<l>Met broschen liue was uerladen</l>
<l>So moste si met suaren wige</l>
<l>Din fellen nied van sinen krige</l>
<l>Vroch ende spade wederstaen</l>
<l>Daer hi met waende hare ondergaen</l>
<l>Dat hogste goet dat si begerde</l>
<l>Dit was dat so lutgarden derde</l>
<l>Tin tiden. dat si omme dat</l>
<l>Wel menechwerf te gode bat</l>
<l>Dat hise wilde ut alre noet</l>
<l>Verloessen. ende na die doet</l>
<l>Van desen liue. wilde brengen</l>
<l>Dar si met vrouden mochte singen</l>
<l>Din suten sanc dar ginderbouen</l>
<l>Die magede alle mede louen</l>
<l>Die daer met eeren spannen crone</l>
<l>Den hogsten coninc van den trone</l>
<l>Mar got die alle dinge weet</l>
<l>Ende oc te geuene es gereet</l>
<l>Dat hen gerieuet. allen menschen</l>
<l>Bat dan si selue mogen wenschen</l>
<l>Omdat hi wiste wel dat hare</l>
<l>Dat langer leuen beter ware</l>
<l>Ende oc dat sire winnen mochte</l>
<l>Meer an. dat harre silen dochte</l>
<l>Dan si nu schide van den liue</l>
<l>Daromme al plach hi wesen riue</l>
<l>Lutgarden ie van sinen ghichten</l>
<l>Daer hise mede plach uerlichten</l>
<l>Van ongemake och van meswenden</l>
<l>Och sinen troest dariegen senden</l>
<l>Gelijcdat hi den goeden pleget</l>
<l>Altoes; so heuet hi onsseget</l>
<l>Nochtan der maget dat si bat</l>
<l>Tin seluen tiden. ommedatDat</l>
<l>hi die sile wilde binnen</l>
<l>Noch ciren bat met sire minnem</l>
<l>Ende oc dis hi har herte fijn</l>
<l>Noch wilde bat uolmaket sijn</l>
<l>Jn dogden ende in karitaten</l>
<l>Eer hise scheeden wilde laten</l>
<l>Vt derre werelt. ochte geuen</l>
<l>Der silen deewelike leuen</l>
<l>Ochte in den rike sijn ontfaen [;]</l>
<l>Doch heuet hire it toe gedaen</l>
<l>Warbidat si gepaiset bleef</l>
<l>Van besechheiden die si dreef</l>
<l>Ende oc terasten weder quam</l>
<l>Want doe die sute got uernam</l>
<l>Van desen stukken haren wille</l>
<l>Din si int herte droech alstille</l>
<l>So heuet hi op eenen dach</l>
<l>Dat si geknilt in beden lach</l>
<l>Daer si wel heuet in gedurt</l>
<l>Lutgarden haren gheest ontfurt</l>
<l>So lise dat si selue aldoe</l>
<l>En conde nit geweten hoe</l>
<l>Si wart uerheuen sonder hant</l>
<l>Daer si har seluen staende vant</l>
<l>Jn eene stat uan groten prise</l>
<l>Daer si uan menegerhande wise</l>
<l>Die grote cirheit heuet vonden</l>
<l>Want daer die schone bloemen stonden</l>
<l>Die so met haren suten ghoere</l>
<l>Die stede cirden wel ter koere</l>
<l>Dat het lutgarden wel bequam</l>
<l>Mar wat si noch aldaer uernam</l>
<l>Salic v seggen hort na mi</l>
<l>Die maget edel ende vri</l>
<l>Die stont met wondere al beuaen</l>
<l>Si sach beneuen hare staen</l>
<l>Den sone gods uan hemelrike</l>
<l>Die stont bi hare also gelike</l>
<l>Albloet met sinen uerschen wonden</l>
<l>Alseoch hi an din seluen stonden</l>
<l>Verloesset uan den cruce ware</l>
<l>Al dosterwijs hi quam te hare</l>
<l>Gestreken lise aldaer si stoet</l>
<l>lees minnen</l>
<l>Doe wart uerwandelt al die moet</l>
<l>Lutgarden. want si sach al roet</l>
<l>Van bloede sine wonden groet</l>
<l>Mar ihesus xpristus got die here</l>
<l>Doe hi die maget also sere</l>
<l>Sach wederslegen. sonder beide</l>
<l>Ghinc hise trosten ende seide</l>
<l>Lutgart mine utuercorne wert</l>
<l>Jc weet mi wale wat v dert</l>
<l>Warumme sidi so uerssaget</l>
<l>Sijt wel terasten schone maget</l>
<l>Jc bent ihesus v brudegoem</l>
<l>Siet op mi ende nemet ghoem</l>
<l>Lutgart och gi mi it bekinnet</l>
<l>Jc ben degene din gi minnet</l>
<l>Met vrier herten sonder wanc</l>
<l>Dis wetic v wel groten danc</l>
<l>Oc salic v met uollen loene</l>
<l>Dat wel uergelden maget schone</l>
<l>Opdat gi bliuet uaste in desen</l>
<l>Nv latet dan v clagen wesen</l>
<l>Dat gi so dekke doet lutgart</l>
<l>Vandindat gi so gerne wart</l>
<l>Ontladen van der werelt pinen</l>
<l>Ende oc gesellet metten minem</l>
<l>Die in dat schone paradijs</l>
<l>Nv dragen dat gebloide rijs</l>
<l>Want daer seldi wel mogen comen</l>
<l>Al sonder waen. meer tuwen uromen</l>
<l>Hirnamals ende nit te spade</l>
<l>Opdat gi doet dat ic v rade</l>
<l>Mijn raet hi es dat gi v nit</l>
<l>En laett uerwassen. mar besit</l>
<l>Die grote wonden die hir staen</l>
<l>Jn minen liue wide ontdaen</l>
<l>Ende oc uernemet har gelut</l>
<l>Dat si hir maken schone brut</l>
<l>Aldaer si staen in minen liue</l>
<l>Hort hoe si roepen alle uiue</l>
<l>Si ropen alle sonderlinge</l>
<l>Nv hort lutgart wel har gedinge</l>
<l>lees nu</l>
<l>er staat warummme</l>
<l>tussen w en e een e bovengeschreven, hand H: weetic</l>
<l>lees minen</l>
<l>Ende al dat si v leeren nv</l>
<l>Onthoudet wel dat radic v</l>
<l>Do wart lutgart die vrie maget</l>
<l>Van din ilancsomeer verssaget</l>
<l>Dat si so roet die wonden sach</l>
<l>Ontfarmelic si seide owach</l>
<l>Ai. sute got. ai. sute here</l>
<l>Dor recht soudic v minnen sere</l>
<l>Dat gi dor minen wille doeget</l>
<l>Die wonden die gi hir betoeget</l>
<l>Mar wat die wonden roepen nv</l>
<l>Dat segget mi dis biddic v</l>
<l>Dat si mi heeten doic gerne</l>
<l>Want nit nes recht dat ics hen werne;</l>
<l>Doe sprac hi uoert. welschone brut</l>
<l>Jc sal v seggen har gelut</l>
<l>Har roepen dats dat si v manen</l>
<l>Dat gi met ernsteliken tranen</l>
<l>Daer gi v met selt moten quellen</l>
<l>Die grote abolge selt beuellen</l>
<l>Die hebben die in sonden sijn</l>
<l>Verdint iegen den vader mijn</l>
<l>So mogen si der plagen wreet</l>
<l>Onstaen. die hen nv es gereet</l>
<l>Ende oc daertoe te haren uromen</l>
<l>Te sire soenen wedercomen</l>
<l>Doe sprac oc dos die urowe voert</l>
<l>Dit roepen hebbic wel gehort</l>
<l>Dat mi gebieden vwe wonden</l>
<l>Dat salic gerne in allen stonden</l>
<l>Al sonder wanc dach ende nacht</l>
<l>Volbrengen al na mine macht</l>
<l>Nv biddic v welsute here</l>
<l>Dat gi dor vwes selues eere</l>
<l>Mi gracie ende spoet uerleenet</l>
<l>Al te uolbrengene dat gi meenet</l>
<l>Sodat in staden moge staen</l>
<l>Die pine die ic sal angaen</l>
<l>Allen dengenen sonderlinge</l>
<l>Die ic ontfa in mijn gedinge</l>
<l>Ende die mi vwe wonden groet</l>
<l>Die ic beschowet hebbe albloet</l>
<l>Te minen trowen hebben nu</l>
<l>Beuolen. got dis biddic v</l>
<l>Na desen warden sonder beide</l>
<l>Die godes sone weder seide</l>
<l>Dit salic gerne doen lutgart</l>
<l>Nv kirt dan weder. ende vart</l>
<l>Daer gi uolplegen moget des</l>
<l>Want dat v hir beuolen es</l>
<l>Nv terre wilen maget fijn</l>
<l>Dat moet bi v geuordert sijn</l>
<l>Doe dese tale har inde nam</l>
<l>Die gheest herweder tale quam</l>
<l>Te din lichame. ende altehant</l>
<l>Stontop die magt die hare uant</l>
<l>Noch liggende op die selue stede</l>
<l>Daer si teuoren hare bede</l>
<l>Begonnen hadde. ende alse doe</l>
<l>Lutgart die peinsede emmertoe</l>
<l>Al noch om dat si heft uernomen</l>
<l>Was wel terasten weder comen</l>
<l>Began si louen harde sere</l>
<l>Met blider herten onsen here</l>
<l>Omdat hi heuet wel gesachtt</l>
<l>Al haren commer ende brachtt</l>
<l>Har herte wel terasten weder</l>
<l>Dos bleef die maget lange seder</l>
<l>Met groten rasten sonder clage</l>
<l>Hem dienende al har leuedage.</l>
<l>Van den paus jnnocentiuse die te hare quam tirewilendat</l>
<l>hi verschit</l>
<l>En paus te rome wilen was.</l>
<l>Daer ic hiruore v aue las</l>
<l>Die hit her jnnocentius</l>
<l>Nochtan al hit die here aldus</l>
<l>En heft hi nit gedaen in schijn</l>
<l>Met werken. dat die name sijn</l>
<l>Te rechte an hem bestadet ware</l>
<l>Want beide stille ende oppenbare</l>
<l>So plach hi doen in somen stonden</l>
<l>Daer hi met heuet hem ontfonden</l>
<l>Van sinen name dat bedit</l>
<l>Want alte sere hi hem uerlit</l>
<l>Op sine grote auctoriteit</l>
<l>Ende om die grote werdechheit</l>
<l>Die hem uerleende got die goede</l>
<l>So was hi uan so hogen moede</l>
<l>Dat het quam sider hem te schaden</l>
<l>Want hi met noseliken daden</l>
<l>So uerre plach hem buten leiden</l>
<l>Den wegen uan onnoselheiden</l>
<l>Dat het uerginc hem sent te leede</l>
<l>Want alse quam te din gescheede</l>
<l>Die sile daer si laten soude</l>
<l>Dit lijf. ende in die gods gewoude</l>
<l>Enwegeuaren loen ontfaen</l>
<l>Van allen dat si ie gedaen</l>
<l>Teuoren hadde in haren dagen</l>
<l>Alse alle silen oit plagen</l>
<l>Ende emmermeer oc selen plien</l>
<l>Dis igewelc hem mach onssin</l>
<l>Die metten sonden ommegaet</l>
<l>En conde si dat uolle aflaet</l>
<l>Vercrigen nit noch dat pardon</l>
<l>Dat hi plach andren lieden doen</l>
<l>Jn sinen liue wileneere</l>
<l>Die paus mar. die grote heere</l>
<l>Mar dis hi selue daerteuoren</l>
<l>Dis tides hadde en deel uerloren</l>
<l>Met argen werken ende boese</l>
<l>Ende oc geleuet roekeloese</l>
<l>Gelijcdat menech ander pleget</l>
<l>So wart die siele aldaer geweget</l>
<l>Daer si began geuulen schire</l>
<l>Der pinen van den uegeuire</l>
<l>Suar utermaten ende groet</l>
<l>Want got die alle dinc geboet</l>
<l>Sententie heft also gegeuen</l>
<l>Omdat si was besmettet bleuen</l>
<l>Van groten sonden ende suar</l>
<l>Die Jnnocens die paus mar</l>
<l>En hadde wel gebetert nit</l>
<l>Eer hi uan derre werelt schit;</l>
<l>Mar wildi dat ic v bediede</l>
<l>Wat an din stonden oc geschide</l>
<l>Warbi dit selue es oppenbart</l>
<l>Tin seluen tiden lach lutgart</l>
<l>Die godes brut in kniegebede</l>
<l>Ende een gebet met goeme dede</l>
<l>Te gode wert op eenen dach</l>
<l>Daer si bi wilen beden plach</l>
<l>Dat was tin nameliken stonden</l>
<l>Dat wart dis heeren sile ontbonden</l>
<l>Van din lichame. ende es geuaren</l>
<l>De sonden die an hare waren</l>
<l>Jnt purgatorie arnen sere</l>
<l>Want dat jujeerde got die here</l>
<l>Aldaer die magt uan groten prise</l>
<l>Gelegen was in derre wise</l>
<l>Ende harre beden soude plegen</l>
<l>Geuil dat si op heft geslegen</l>
<l>Hare ogen beide. ende also saen</l>
<l>Sach si beneuen hare staen</l>
<l>Dis heeren sile in groten pinen</l>
<l>Want si die ulamme sach beschinen</l>
<l>Die sile omtrent in allen staden</l>
<l>So einselic ende oc uerladen</l>
<l>Dat si teuoren die gelike</l>
<l>En hadde nie in erterike</l>
<l>Noch horen seggen noch gesin</l>
<l>Dis wart die maget so uan din</l>
<l>Verssaget. dat si rip owi</l>
<l>Met luder stemmen. segget mi</l>
<l>Van godes haluen wie gi sijt</l>
<l>Dis manic v dat gi mi lijt</l>
<l>Van godeshaluen manics v</l>
<l>Eer gi mi naerre comet nv</l>
<l>Want v gelike en sagic nie</l>
<l>Dis uaret mi dat ic v sie</l>
<l>Met groter ulammen dos onsteken</l>
<l>Nv spreket och gi moget spreken.</l>
<l>Doe sprac degene weder dus</l>
<l>Ende seide her jnnocentius</l>
<l>Wasic genamet hirteuoren</l>
<l>Te rome wasic paus gekoren</l>
<l>Mar nit ne uolgedic din name</l>
<l>Mijn leuen dat was ombequame</l>
<l>Den coninc uan den hogen trone</l>
<l>Daeromme ontfaic nu telone</l>
<l>Die grote pine die ic drage</l>
<l>Ende toten ijoncsten doemesdage</l>
<l>Sal moten dragen maget goet</l>
<l>Hensi dat gi mi helpe doet</l>
<l>Want ouerwaer hebbic uernomen</l>
<l>Dat gi mi moget harde uromen</l>
<l>Ende oc uerweruen mi met beden</l>
<l>De meltheit uan der gods geneden</l>
<l>Opdat gi willet onderstaen</l>
<l>Vor mi te biddene. ende ontfaen</l>
<l>Jn v gedinge maget wert</l>
<l>Want alles dis dat gi begert</l>
<l>Dis es v onstech ende hout</l>
<l>Die got die alles heft gewout</l>
<l>Nv biddet dan welsute maget</l>
<l>Hem din gi also wel behaget</l>
<l>Dat hem ontfarme mire noet</l>
<l>Die ic nu doege uele groet</l>
<l>Ende oc sal dragen harde suar</l>
<l>Hirna noch harde menech ijar</l>
<l>Acharme sprac met drouen moede</l>
<l>Doe weder dus. lutgart die goede</l>
<l>Welsute here en sidi dan</l>
<l>Daer al die werelt houefdede an</l>
<l>Ende oc van gode wart uerheuen</l>
<l>So hoge dat v was gegeuen</l>
<l>Te rekkene al die werelt wijt</l>
<l>Hoe quam dat gi dan vwen tijt</l>
<l>Bestadet so kaitiuechlike</l>
<l>Dat gi din suten hemelrike</l>
<l>En moget noch genaken nit</l>
<l>Mar pine suar ende oc uerdrit</l>
<l>Al noch om uwe sonden doeget</l>
<l>Gelijcdat gi mi nv betoeget</l>
<l>Antwerde gaf al sonder beide</l>
<l>Die sile weder ende seide</l>
<l>Terechte vrowe v wondert dis</l>
<l>Dat ic so dul was ende ris</l>
<l>Dat ic uerdinde derre wraken</l>
<l>Jedoch drie sonderlinge saken</l>
<l>Si daden mi dat ic ontfa</l>
<l>Die pine groet daer ic in sta</l>
<l>Dat sijn drie commerlike sonden</l>
<l>drouen met door hand H bovengeschreven e: droeuen</l>
<l>lees houedede</l>
<l>Daer ic was lange met gebonden</l>
<l>Jn minen liue maget reene</l>
<l>So groet. dat igewelke allene</l>
<l>Der hellen pine werdech maket</l>
<l>Die siele daer si toe geraket</l>
<l>Daer waric toe gewiset oc</l>
<l>Dis ikkertoe mijn herte ontploc</l>
<l>Ende in genugten die ontfinc</l>
<l>Mar eene uromelike dinc</l>
<l>Geschilde mi in minen dagen</l>
<l>Dis ic en darf mi nit beclagen</l>
<l>Alnoch dat het mi es geschit</l>
<l>Want nadat mi mijn herte rit</l>
<l>So dedic enen closter stichten</l>
<l>Daer ic in gaf uan minen ghichten</l>
<l>Jn onser suter vrowen eere</l>
<l>Die ic uan herten minde sere</l>
<l>Dat stont mi harde wel in staden</l>
<l>Want si die uol es uan genaden</l>
<l>Ende oc te helpene es gereet</l>
<l>Altoes hen allen die si weet</l>
<l>Dat hare dienen sonder wanc</l>
<l>Si mi uerwarf. dis hebbe danc</l>
<l>Eer ic uolquam te minen inde</l>
<l>Dat ic mi seluen wel bekinde</l>
<l>Ende oc die sonden alle drie</l>
<l>Versach. daer ic teuoren nie</l>
<l>Te bichten af en was gegaen</l>
<l>Oc heuet si mi doen ontfaen</l>
<l>Daeraf uan rowen ene smerte</l>
<l>Eer ic uerschit. die mi dat herte</l>
<l>Dorginc met eenen groten sere</l>
<l>Bi der gewelt uan onsen here</l>
<l>Dat ikkeraf te bichten ginc</l>
<l>Alsowarbidat ic ontfinc</l>
<l>De gracie uan der godes hulden</l>
<l>Die ic met minen groten schulden</l>
<l>Alsic v seide. aldaerteuoren</l>
<l>Wel langen tijt hadde al uerloren</l>
<l>Aldos so benic urowe ontfaren</l>
<l>Den genen die daer comen waren</l>
<l>Om mi te trekkene altehant</l>
<l>Ter hellen wert. din mi ontfant</l>
<l>Die godes moeder onse urowe</l>
<l>Oc heuet si wel grote trowe</l>
<l>Alsent getoget ane mi</l>
<l>Jc mach v seggen maget uri</l>
<l>Jn wat maniren ende hoe</l>
<l>Jndindat si mi heuet toeVerworuen.</l>
<l>dat ic mochte nv</l>
<l>Hir selue comen togen v</l>
<l>Din suaren commer ende groet</l>
<l>Ende oc die ijammerlike noet</l>
<l>Die mi uerwegt in allen sinnen</l>
<l>V. mochte urowe doen bekinnen</l>
<l>Ende oc v seluen bidden dis</l>
<l>Dat gi die hebbet uwen kis</l>
<l>Van allen din dat gi begert</l>
<l>Magt utuerkoren ende wert</l>
<l>Te gode badet dor genade</l>
<l>Dat hi it loessenessen dade</l>
<l>Mi armen ende mi kaitiuen</l>
<l>Die sal in pinen moten bliuen</l>
<l>Tote op den ijoncsten doemesdach</l>
<l>Dis mi failliren nit ne mach</l>
<l>Hensi dat gi mi wilt beijagen</l>
<l>En deel afflaets van mire plagen</l>
<l>Dis manic v bi selker trowen</l>
<l>Die gi sijt schuldech onser urowen</l>
<l>Die mi hir sendet omme dat</l>
<l>Dat ic dis hebben sal tebat</l>
<l>Dat gi die sijt uan machte rike</l>
<l>Mi staet in staden uromelike</l>
<l>Met uwen beden. sodat mi</l>
<l>Die pine suar gecortet si</l>
<l>Die ic wel lange doegen moet</l>
<l>Mar wildi weten maget goet</l>
<l>Welc sijn die sondelike saken</l>
<l>Hort hare ic salse v cundech maken</l>
<l>Die ic ontgelde nu so suare</l>
<l>Doe ginc hi saen betogen hare</l>
<l>Die dri mesdade alutendevt</l>
<l>Die sent lutgart die godes brut</l>
<l>Oc oppenbarde al uten gronde</l>
<l>Din goeden man met haren monde</l>
<l>Die hare uite sent bescreef</l>
<l>Daer in teseggene achterbleef</l>
<l>Welc dat si waren die mesdade</l>
<l>Mar dat was al gedaen met rade</l>
<l>Wetti warumme het was gedaen</l>
<l>Wildi ic saelt v doen uerstaen</l>
<l>Die goede man diet achterlit</l>
<l>Te seggene. hine wilde nit</l>
<l>Van also sondeliken saken</l>
<l>Din paus te nimaren maken</l>
<l>Daromme latic achter nu</l>
<l>Die saken oc te seggene v</l>
<l>Want dat men uan din paus seide</l>
<l>Warbidat sine werdechheide</l>
<l>Besmettet worde. en uugde nit</l>
<l>Daromme dat al achterlit</l>
<l>Die vroede man die iacobijn</l>
<l>Die tirst volmakede in latijn</l>
<l>Der urowen vite. oc latic dat</l>
<l>Te seggene v. want uele bat</l>
<l>Dis suigen. mi nv dunket uugen</l>
<l>Dis motti laten v genugen</l>
<l>Dat selue dat ghijs hebt gehoert</l>
<l>Wildi nochten ic seggv uoert</l>
<l>Hoe si uaneen gescheeden sijn</l>
<l>Die sile ende oc die maget fijn.</l>
<l>Tirstdat die siele in derre wise</l>
<l>Getalet hadde. es si wel lise</l>
<l>Al sonder beide enwechgecregen</l>
<l>Doe ginc lutgart uan irsten plegen</l>
<l>Wel starker beden ouer hare</l>
<l>Wantdat dis wel tedoene ware</l>
<l>Si heuet ouerwaer uernomen</l>
<l>Oc es lutgart die urowe comen</l>
<l>Dis anders dages na den sede</l>
<l>Betide in tide kapittelstede</l>
<l>Ende allen din ijonfrowen daer</l>
<l>Heft cont gemaket ende maer</l>
<l>Gestadelic met groten gome</l>
<l>Dat doet die paus was uan Rome</l>
<l>Daer die ijonfrowen min no mere</l>
<l>En wisten af. oc bat si sere</l>
<l>Din nonnen dat si allegader</l>
<l>Die sile hars gheestelikes vader</l>
<l>lees die</l>
<l>Van harre pinen suar ontloeden</l>
<l>Met beden. ende in staden stoeden</l>
<l>Getrowelike sonder wanc</l>
<l>Want si dis souden hebben danc</l>
<l>Van gode. ende oc uan onser urowen</l>
<l>Waert dat si dat met goeder trowen</l>
<l>Ende oc met goeden wille daden</l>
<l>Sodat het mochte staen in staden</l>
<l>Der silen die so was uersuart</l>
<l>Oc heft die maget fijn lutgart</l>
<l>Al hare macht daertoe gedaen</l>
<l>Warbi si mochte in staden staen</l>
<l>Dis paus silen jnnocents</l>
<l>Ende auecoepen dis torments</l>
<l>En deel daer si om hare sonden</l>
<l>So uaste mede was gebonden</l>
<l>Si ginc tehant met disciplinen</l>
<l>Har lijf castien ende pinen</l>
<l>Ende oc met moruliken tranen</l>
<l>Der silen gode so uermanen</l>
<l>Wel dikke ende oc wel menechfout</l>
<l>Dat hi die alles heft gewout</l>
<l>Ende oc beschikket alle dinc</l>
<l>Lutgarden bede gerne ontfinc</l>
<l>Ouer der silen pine suar</l>
<l>Dat darr ic seggen ouerwaer</l>
<l>Want got bi sire ontfarmechheide</l>
<l>Lutgarden noit nit nonsseide</l>
<l>Van selken dingen. mar tehant</l>
<l>Gereet si allewege uant</l>
<l>Dat si uan gode wilde ontfaen</l>
<l>So heuet si oc nu gedaen</l>
<l>Van mester ijanne die te hare quam tirewilendat</l>
<l>hi uerscheeden was</l>
<l>.ix. Hebdi uernomen gi prelate.</l>
<l>Die v uerheffet bouen mate.</l>
<l>Dit bispel dat ic v uertrac</l>
<l>Nv terre wilen doe ic sprac</l>
<l>Van enen paus die te sere</l>
<l>Hem plach uerheffen wilenere</l>
<l>Daer ic dat bispel aue las</l>
<l>Dat ijammerlic tehorne was</l>
<l>Hebdi uernomen ende wale</l>
<l>Daeraf onthouden mine tale</l>
<l>So radic v dat gi begeuet</l>
<l>Der sonden daer gi ouer sneuet</l>
<l>So menechwerf in vwen dagen</l>
<l>Opdat gi wilt der wreeder plagen</l>
<l>Ontstaen. die sonder al gemes</l>
<l>Den genen toe te comene es</l>
<l>Die hen der sonden nit ne miden</l>
<l>Mar alte roekelose liden</l>
<l>Al haren tijt. ende achterlaten</l>
<l>Dat goet van gheesteliker baten</l>
<l>Ende oc din fellen losengir</l>
<l>Din uiant quaet. din bosen ghir</l>
<l>Al willens laten hen verdoren</l>
<l>Mar selke sijn die noede horen</l>
<l>Dat imen seget hen dor goet</l>
<l>Want so dengenen es har moet</l>
<l>Verheuen. dat si ouer quaet</l>
<l>Al houden anders mannes raet</l>
<l>Al es hi beter dan de hare</l>
<l>Hirbi so comet dat si suare</l>
<l>Teijoncsten uallen enen ual</l>
<l>So groet dat si uerboren al</l>
<l>Der godes hulden. want si laten</l>
<l>Den rechten wech uan karitaten</l>
<l>Ende ommegaen met haren crigen</l>
<l>Mar beter es dat ic des suige</l>
<l>Dan ic te na din heren sprake</l>
<l>Die willen leuen met gemake</l>
<l>Nv late wi dit bliuen dan</l>
<l>Ende een exempel daer ons an</l>
<l>Geleget meer van onser vromen</l>
<l>Ende oc dat v sal bat becomen</l>
<l>Dan dat ic v hiruoren seide</l>
<l>Verstaet. ende andre besechheide</l>
<l>Al auelegget ende hoert</l>
<l>Dat ic v sal uertrekken uoert</l>
<l>En heilech man tin tiden was</l>
<l>Daer ic hiruore v aue las</l>
<l>Die meester ijan oc was genamet</l>
<l>Din goeden man wel heft betamet</l>
<l>Van sinen name dat bedit</l>
<l>Want hi din uiant nit ne lit</l>
<l>Met sire lust hem ondergaen</l>
<l>Die gracie die hi hadde ontfaen</l>
<l>Beide in den name ende in maniren</l>
<l>Dar selken andren plegt failliren</l>
<l>Die nit ne uolgen din bediede</l>
<l>Van haren name. alse oc geschide</l>
<l>Din paus. dis sent hadde toren</l>
<l>Mar alsic seide v hirteuoren</l>
<l>Om dis hi was lutgarden cont</l>
<l>So hadde si ter seluer stont</l>
<l>Har herte fijn an hem geleget</l>
<l>Alse deen vrint an den andren pleget</l>
<l>Die hen met trowen onderminnen</l>
<l>Oc heuet si hem doen bekinnen</l>
<l>Van haren moede al die gedachte</l>
<l>Die si hem al teuoren brachte</l>
<l>Jn bichten. want hi was so uroet</l>
<l>Dat hi wel hare in staden stoet</l>
<l>Met sinen rade in allen stonden</l>
<l>Oc heuet si wel onderuonden</l>
<l>Dat hi uan graciliken lichte</l>
<l>Hadde eene sonderlinge ghichte</l>
<l>Die hem uerclarde sinen sin</l>
<l>Sodatter got oc restede in</l>
<l>Dat wel betogden sine wart</l>
<l>Dis was te urinder hem lutgart</l>
<l>Die magt. die alle dogde minde</l>
<l>Daer sirean imene it bekinde</l>
<l>Oc was hi dis te urinder hare</l>
<l>Dat hi wel wiste al oppenbare</l>
<l>Dat si ter eweliker brut</l>
<l>Van gode was uercorenut</l>
<l>Ende oc har leuen altemale</l>
<l>Bequam den riken gode wale</l>
<l>Dos waren dese tuee gesellet</l>
<l>Jn karitaten die beuellet</l>
<l>Beide alle nose ende allen strijt</l>
<l>Oc hadden si op enen tijt</l>
<l>Also gedregenouereen</l>
<l>Dat deen den andren uan hen tueen</l>
<l>Die tirst dit leuen laten soude</l>
<l>Opdat dis got gehingen woude</l>
<l>Vertogen soude. ende doen uerstaen</l>
<l>Wat iugemente hi hadde ontfaen</l>
<l>Daer igewelken na sijn leuen</l>
<l>Gerecht uonnesse werdt gegeuen</l>
<l>Dit hadden dese tuee gelieue</l>
<l>Gescreuen in der herten brieue</l>
<l>So uaste. ende oc geconfirmeert</l>
<l>Dat got die alle dinc iugeert</l>
<l>Dat hilt gestade. ende ouer goet</l>
<l>Want hi sach harre beider moet</l>
<l>Geuestet so in karitaten</l>
<l>Dat hi geschin dat wilde laten;</l>
<l>Mar wildi dat ic v bediede</l>
<l>Noch uoert hoe sider dat geschide</l>
<l>Jc saelt v seggen of oc can</l>
<l>Die heilege here mester ijan</l>
<l>Ens tides wart also beraden</l>
<l>Dat hi dor gode wilde ontladen</l>
<l>Die arme kerken uan din lande</l>
<l>Van enen commerliken bande</l>
<l>Daer si so waren met gebonden</l>
<l>Dat si hen seluen nit ne conden</l>
<l>Van commere ende uan mesquamen</l>
<l>Daer si bi dikke schade namen</l>
<l>Berichten wel tin seluen tiden</l>
<l>Want nit ne plagen hen uermiden</l>
<l>Die ommesaten. die gebure</l>
<l>Van moijenessen die tesure</l>
<l>Din armen kerken dikke wart</l>
<l>Want alte fel ende alte hart</l>
<l>So waren si din godes husen</l>
<l>Dis mosten clostere ende clusen</l>
<l>Uerdragen dikke pine suar</l>
<l>Daeromme wart die here mar</l>
<l>Also beraden dat hi woude</l>
<l>Te rome uaren. daer hi soude</l>
<l>Din armen clostren van omtrent</l>
<l>Verweruen enech muniment</l>
<l>Warbi si mochten wedernieden</l>
<l>Die boesheit uan den dommen lieden</l>
<l>Die hen wel dikke daden toren</l>
<l>lees ic</l>
<l>Want hen van selken wart ontsuoren</l>
<l>Har recht. uan selken aftebroken</l>
<l>Al met gewoude. ende ongewroken</l>
<l>Dos mosten die gedshuse aldaer</l>
<l>Wel dikke doegen pine suar</l>
<l>Mar doe geporret was die here</l>
<l>Te plegene in die godes eere</l>
<l>Der besechheiden dire ic v</l>
<l>En deel gewagen hebbe nv</l>
<l>Eer hi uolbrachte sine uart</l>
<l>Te haluen. wart hi so uersuart</l>
<l>Van qualen. migel ende groet</l>
<l>Dat hi gesmaket heft der doet</l>
<l>Alst igewelken van ons allen</l>
<l>Te sinen pointe moet geuallen</l>
<l>Mar dat ne darf hi clagen nit</l>
<l>Die goede man. want hi uerschit</l>
<l>Jn goeden pointe alsi dat sake</l>
<l>Dat het te groten ongemake</l>
<l>Dengenen quam. ende oc te schaden</l>
<l>Die hem die uart beginnen daden</l>
<l>Mar doe die here in derre wise</l>
<l>Uerscheeden was; tijn paradise</l>
<l>So wart geuuret altehant</l>
<l>Die sile. ende in dat uremde lant</l>
<l>So wart begrauen die lichame</l>
<l>Die langen tijt al sonder blame</l>
<l>Hadde in de werelt hir gestaen</l>
<l>Ende oc wel menege eere ontfaen;</l>
<l>Nv salic v uertrekken voert</l>
<l>Dat v sal dunken ongehoert</l>
<l>Nochtan salic v seggen waer</l>
<l>Tintidendat die here mar</l>
<l>Verscheeden was in uremden lande</l>
<l>So stont taiwires in den pande</l>
<l>Lutgart die maget goedertiren</l>
<l>Die nit ne wiste in wat maniren</l>
<l>Noch hoe die saken waren comen</l>
<l>Want sijs en hadde nit uernomen</l>
<l>Noch met gescrefte noch met talen</l>
<l>Noch nit gehoert van sire qualen</l>
<l>lees godshuse</l>
<l>sile met door hand H bovengeschreven e: siele</l>
<l>Aldaer lutgart die urowe goet</l>
<l>Taiwires in den closter stoet</l>
<l>So sach si comen werdelike</l>
<l>Din here gaende also gelike</l>
<l>Alsoch hi noch te liue ware</l>
<l>Oc was hi wel dat dochte hare</l>
<l>Gesont. in hogen. ende vro</l>
<l>Aldaer hi gaende quam also</l>
<l>Boet hi der urowen goeden dach</l>
<l>Lutgart doe sine comen sach</l>
<l>Gaf si hem teeken dat hi ginge</l>
<l>Besiden uten closterringe</l>
<l>Want daer so wilde sine spreken</l>
<l>Aldos enwege dat si streken</l>
<l>Daerudewert al moet gemeene</l>
<l>Daer sine spreken wilde allene</l>
<l>Ende alse daerbesiden quamen</l>
<l>Die tuee gelieue aldos tesamen</l>
<l>So hit lutgart die maget fijn</l>
<l>Din heere willecome sijn</l>
<l>Got lonu vrowe. sprac die heere</l>
<l>Die selue got die emmermeere</l>
<l>Ende ewelic regneren sal</l>
<l>Hi motu meeren v geual</l>
<l>Ende v geluc in allen stonden</l>
<l>Ende v uan lachtere ende sonden</l>
<l>Altoes behuden. ende geuen</l>
<l>Met hem dat eewelike leuen</l>
<l>Darna so sprac die heere voert</l>
<l>Dis gi en hebt noch nit gehoert</l>
<l>Salic v seggen werde vrowe</l>
<l>Mar dis en hebt engeenen rowe</l>
<l>Noch seer int herte binnen. want</l>
<l>Die merket ende wel bekant</l>
<l>Dat sinen urint geluc geschit</l>
<l>Hine motes hem bedroeuen nit.</l>
<l>Nv horet dan na mine wart</l>
<l>Welsute vrowe mijn lutgart</l>
<l>Jc ben alnu te derre wilen</l>
<l>Verscheeden ouer hondert milen</l>
<l>Jn vremden lande aldaer ic quam</l>
<l>Geuaren. daer mi dleuen nam</l>
<l>Van groter sikheit ene quale</l>
<l>Mar goddanc. dats mi comen wale</l>
<l>Want mi gewiset es te lone</l>
<l>Te spanne deewelike crone</l>
<l>Dire ic verdinde in minen tide</l>
<l>Dis benic wel terechte blide</l>
<l>Mar dis men al geleisten moet</l>
<l>Van rechtes haluen maget goet</l>
<l>Dat men geloft met urien wille</l>
<l>Ochte oppenbarlic ochte stille</l>
<l>Daromme benic comen nv</l>
<l>Mi quiten vrowe iegen v</l>
<l>Van din geloue daer ic af</l>
<l>Te borge v mine trowe gaf</l>
<l>Dat ic dat soude wel uolbrengen</l>
<l>Opdat dis wilde got gehingen</l>
<l>Dat was dat ic v maget uri</l>
<l>Opdat ic storue eer dane ghi</l>
<l>Soude ouerende doen uerstaen</l>
<l>Wat iugemente ic hadde ontfaen</l>
<l>Dit salic doen vrowe welgerne</l>
<l>Die uiant pijnde mi te derne</l>
<l>Doe ic uerscit. met sinen treken</l>
<l>Want hi mi wilde al auebreken</l>
<l>Met sinen logenliken clagen</l>
<l>Dis ic uerdinde in minen dagen</l>
<l>Mar got hi motes hebben danc</l>
<l>Siin orconde was daer te cranc</l>
<l>Dis wardic hem tin seluen stonden</l>
<l>Met gods uonnesse aldaer ontfonden</l>
<l>Dos benic comen maget schone</l>
<l>Daerbouen toten hogen trone</l>
<l>Daer ic sal resten ewelike</l>
<l>Met gode van den hemelrike;</l>
<l>Doe was gesproken dese tale</l>
<l>So wart ontgeuen altemale</l>
<l>Lutgarden harre sinne cracht</l>
<l>Sodat si neder in ommacht</l>
<l>Gesonken es. aldaer si stoet</l>
<l>Want so uerwandelt haren moet</l>
<l>Es worden uan der spraken sijn</l>
<l>Dat nit ne conde har herte fijn</l>
<l>Gedragen dat si daer uernam</l>
<l>ic is boven de regel toegevoegd, hand C</l>
<l>Mar alse weder doe bequam</l>
<l>Van din ommachte. alsonder beide</l>
<l>So sprac die maget ende seide</l>
<l>Acharme sute mester ijan</l>
<l>En sidi nv verscheeden dan</l>
<l>En salic v dan sute here</l>
<l>Jn dese werelt nemmermere</l>
<l>Na dese wile mogen schowen</l>
<l>Dat es mi suar in rechten trowen</l>
<l>Oc saelt mi dikke wesen quaet</l>
<l>Dis eest mi leet haddikkes raet</l>
<l>Jdoch so dankic des algader</l>
<l>Gode onsen eeweliken vader</l>
<l>Want ic uerneme an din abijt</l>
<l>Daer gi nv met gecleedet sijt</l>
<l>Dat gi ter feesten sijt gerakt</l>
<l>Die alle dingle blide makt</l>
<l>Dis biddic v dat gi mi nit</l>
<l>En helet langer dat bedit</l>
<l>Van desen cledren die gi draget</l>
<l>Doe sprac hi weder schone maget</l>
<l>Dit salic v welgerne seggen</l>
<l>Wildire v merxel ane leggen;</l>
<l>Dat irste wit ende onbesmett</l>
<l>Dat willic vrowe dat gi wett</l>
<l>Bedidt dat suure leuen mijn</l>
<l>Die reinechheit cusch ende fijn</l>
<l>Die ic behilt met sorgen groet</l>
<l>Tote op den tijt van mire doet;</l>
<l>Dat ander roet als eer sclarlaken</l>
<l>Beteekent dat ic uele saken</l>
<l>Dor godes willen ondernam</l>
<l>Daer mi groet doegen aue quam;</l>
<l>Dat derde dat v dunket blau</l>
<l>Gelijc den halse van den pau</l>
<l>Beteekent urowe al sonder waen</l>
<l>Dat allewege was ontdaen</l>
<l>Dat herte mijn ter godes minnen</l>
<l>Die ufendic altoes daerbinnen</l>
<l>Getrowelic in minen tide</l>
<l>lees scharlaken</l>
<l>er staat Der</l>
<l>Daertoe was si ontploken wide</l>
<l>Altoes te hemelrike wert</l>
<l>Omdat ic hebbe dat begert</l>
<l>Gestadelic in minen dagen</l>
<l>So salic eewelike dragen</l>
<l>Daerbouen in den hogen trone</l>
<l>Die dire cleeder ende schone</l>
<l>Die gi mi an nv hebben sit</l>
<l>Nv wetti vrowe dat bedit</l>
<l>Van minen cleedren altemale</l>
<l>Nv korte wi dan dase tale</l>
<l>Want ic moet henenvaren nv</l>
<l>Den suten got beuelic v;</l>
<l>Doe dese wart gesproken waren</l>
<l>So es die sile enwechgeuaren</l>
<l>Wel lise. ende oc die maget reene</l>
<l>Es bleuen staende daer alleene</l>
<l>Die noch uerssaget was uandinDat</l>
<l>si daer hadde also gesin</l>
<l>Die sile comen; mar idoch</l>
<l>Al was si dis bedroeuet noch</l>
<l>Dat si hadde eenen urint uerloren</l>
<l>Lief. ende wert. ende utuercoren</l>
<l>Nochtan so heuet si wel sere</l>
<l>Van din gedanket onsen here</l>
<l>Dat hi din viant was onstaen</l>
<l>Ende in possessie oc gedaen</l>
<l>Jn hemelrike ginderbouen</l>
<l>Daer alle dingle gode louen</l>
<l>Mar doe die magt uan hogen prise</l>
<l>Vernomen hadde in derre wise</l>
<l>Van mester ijanne die niemare</l>
<l>Die nimen el behaluen hare</l>
<l>Noch doe en hadde aldaer uernomen</l>
<l>Want sine conde nit gecomen</l>
<l>So saen van also uerren lande</l>
<l>So kirde weder dor die pande</l>
<l>Daerbinnenwert die maget fijn</l>
<l>Dar ginc si eere suster sijn</l>
<l>Die oc begeuen was aldaer</l>
<l>Taiwires. maken oppenbar</l>
<l>Hars bruder meester ijannes doet</l>
<l>Dis hadde seerechheide groet</l>
<l>wide op rasuur, andere gelijktijdige hand</l>
<l>lees dese</l>
<l>Die urowe doe si dat uernam</l>
<l>Aldos taiwires binnen quam</l>
<l>Van meester ijanne die niemerde</l>
<l>Die imen lettelgoet begerde</l>
<l>Te horne daer. al mostet wesen</l>
<l>Doe ginge die ijonfrowen lesen</l>
<l>Deene enen soutre dandre tuee</l>
<l>De derde min de uirde mee</l>
<l>Nadat hen got int herte gaf</l>
<l>Dat daden si om comenaf</l>
<l>Die pine uan dit uegeuire</l>
<l>Der silen. sodat si it schire</l>
<l>Daeraue werden mochte ontladen</l>
<l>Waert dat si ware van mesdaden</l>
<l>Teijoncst besmettet bleuen it</l>
<l>Eer si uan derre werelt schit</l>
<l>Die si ontgelden moste aldaer</l>
<l>Dis nit ne wisten ouerwaer</l>
<l>Die andre vrowen int gemeene</l>
<l>Al wiste dat lutgart allene</l>
<l>Nochtan al was si seker dis</l>
<l>Hars selues schade ende hars uerlis</l>
<l>Dat si uerdroch uan sire doet</l>
<l>Si heft gewerdert also groet</l>
<l>Dat sijs al tongemake bleef</l>
<l>Ende oc wel groten rowe dreef</l>
<l>Daeraue sent wellange stonde</l>
<l>Want sijs uergeten nit ne conde;</l>
<l>Mar ihesus xpristus got die goede</l>
<l>Die wale wiste hoe was temoede</l>
<l>Lutgarden sire urier magt</l>
<l>Die haren urint dos heftt geclagt</l>
<l>Omdat hi weder van din rowe</l>
<l>Verloessen wilde die ijonfrowe</l>
<l>So heuet hi op enen dach</l>
<l>Daer si geknikt in beden lach</l>
<l>Gesendet ene stemme lise</l>
<l>Die sprac te hare in derre wise</l>
<l>Lutgart mine utuercorne goet</l>
<l>Warumme droeuet dos v moet</l>
<l>Warumme weenedi dos sere</l>
<l>Ende v uersuart ilancsomere</l>
<l>Met groten rowe om enen man</l>
<l>En benic v nit beter dan</l>
<l>Dan v.x. andre souden sijn</l>
<l>Dit was gesproken in latijn</l>
<l>Daromme en heft sijs nit uerstaen</l>
<l>Dis ded si hare ontbinden saen</l>
<l>Die selue wart ere andre vrowen</l>
<l>Diet hare ontbant te goeder trowen</l>
<l>Want si gelettert was so wale</l>
<l>Dat si uerstont alselke tale</l>
<l>Bat dan lutgart die dat bedit</l>
<l>Van din latine en conde nit</l>
<l>Verstaen. al conde si dat lesen</l>
<l>Jdoch so wart si so uan desen</l>
<l>Getrostet. dat die stemme seide</l>
<l>Dat si tehant al sonder beide</l>
<l>Van haren ijammere al genas</l>
<l>Want het die godes wille was.</l>
<l>Vandindat hare anderwerf van godeshaluen</l>
<l>beuolen was te uastene vij . ijar</l>
<l>.x. Doe die uasten van .vij. ijaren.</l>
<l>Altoten inde comen waren.</l>
<l>Die godes utuercorne brut</l>
<l>Lutgart geuastet hadde alut</l>
<l>Al sonder wanc getrowelike</l>
<l>Dor gode van den hemelrike</l>
<l>Om welkes wille si ontfinc</l>
<l>Dat uasten doe sijt aneginc</l>
<l>Alsic hiruoren v uertrac</l>
<l>Doe ic uan desen uasten sprac</l>
<l>Got die der maget was so urint</l>
<l>Dis si wel groetlic heft uerdint</l>
<l>Met harre uaster karitaten</l>
<l>Dat hise koes teere aduocaten</l>
<l>Te biddene ouer die sonderen</l>
<l>Die hen ne conden nit uerweren</l>
<l>Jegen die cracht uan din uiande</l>
<l>Die bindet so met sinen bande</l>
<l>Degene die hi houdt geuaen</l>
<l>Dat si ne conen nit ontgaen</l>
<l>Hensi dat bi der gods geneden</l>
<l>Die die uiande meest onttreden</l>
<l>Ter menschen loessenessen wert</l>
<l>Si werden mogen dan uerwert</l>
<l>Hi heft der maget goedertiren</l>
<l>Geleert al noch in wat maniren</l>
<l>Si dis ambachtes soude plegen</l>
<l>Dat si die .vij. ijar gedregen</l>
<l>Hadde alineen ende emmertoe</l>
<l>Nv hort ic sal v seggen hoe</l>
<l>Aldaer die urowe op enen dach</l>
<l>Geknilt in harre beden lach</l>
<l>Die hare wel tehanden ginc</l>
<l>Wel grote ioije si ontfinc</l>
<l>Jlancsomeer int herte binnen</l>
<l>Die hare uan der godes minnen</l>
<l>So riue quam daerin geuloten</l>
<l>Dat hare algader wart onsloten</l>
<l>Die gods uerholne eenechheide</l>
<l>Sodat faillirde al sonder beide</l>
<l>Van buten harre sinne cracht</l>
<l>Die nit ne conden hare macht</l>
<l>Behouden. noch uergronden nit</l>
<l>Wat hare aldoe bekinnen lit</l>
<l>Uan binnen got uan paradise</l>
<l>Want daer si lach in derre wise</l>
<l>Wart si har seluen al ontgeuen</l>
<l>Oc wart tin stonden opgeheuen</l>
<l>Daerbouenwert die gheest uan hare</l>
<l>Jn ere stat die was so clare</l>
<l>Ende oc so utermaten schone</l>
<l>Dat si daerbouen in den trone</l>
<l>Daer got den sinen feeste makt</l>
<l>Altoes; wel waende sijn gerakt</l>
<l>So was si oc dat wanic wel</l>
<l>Want sine sach daer niwent el</l>
<l>Dan grote cirheit daer die stede</l>
<l>Algader was ueruroijet mede</l>
<l>Aldar lutgart die maget goet</l>
<l>Al dosterwijs uerheuen stoet</l>
<l>Daer si. die ioije migel uant</l>
<l>ne is boven de regel toegevoegd, hand C</l>
<l>Began si schowen altehant</l>
<l>En uision dat ic v al</l>
<l>Opdat ic can uertrekken sal</l>
<l>Si sach aldaer si was gestaen</l>
<l>Met groten wondere al beuaen</l>
<l>Gode onsen eeweliken uader</l>
<l>Din hogsten coninc die algader</l>
<l>Berekket dese werelt wijt</l>
<l>Din sach die magt gebenedijt</l>
<l>Op enen troen schone ende clar</l>
<l>Wel mechtechlike sitten daer</l>
<l>Verheuen schone alse hem betam</l>
<l>Dat wonderlike wel bequam</l>
<l>Lutgarden. die te haren uromen</l>
<l>Daer was tire hoger steden comen</l>
<l>Oc sach si daer met groten scharen</l>
<l>Die ingle comen ende uaren</l>
<l>Die alle songen enen sanc</l>
<l>Daer si met eerden sonder wanc</l>
<l>Ende oc feesteerden blidelike</l>
<l>Den coninc uan den hemelrike</l>
<l>Oc sach si daer in eenen chore</l>
<l>Die .xxiiij. seniore</l>
<l>Die alle teenen ringe saten</l>
<l>Cirlic gecronet utermaten</l>
<l>Ende alle songen sabaot</l>
<l>Almechtech uader sute got</l>
<l>Gebenedijt so motti wesen</l>
<l>Oc sach si sitten daer mettesen</l>
<l>Die .iiii. gods ewangeliste</l>
<l>Die daer oc nemmer en gechisten</l>
<l>Van louene allewege sere</l>
<l>Den hogsten coninc onsen here</l>
<l>Daer sach si oc die patriaken</l>
<l>Din ouden noe metter arken</l>
<l>Ende alle dandre die geseten</l>
<l>Oc waren daer mettin propheten</l>
<l>Die alle loueden welschone</l>
<l>Den coninc die sat in den trone</l>
<l>Oc sach aldaer die maget reene</l>
<l>Die gods apostlen al gemeene</l>
<l>Die saten alle teenen ringe</l>
<l>lees patriarken</l>
<l>Ende alle songen sonderlinge</l>
<l>Met clarre stemmen oppenbare</l>
<l>Dat got die coninc werdech ware</l>
<l>Die in din trone sat daerbouen</l>
<l>Dat menne moste gerne louen</l>
<l>Oc sach aldaer die maget goet</l>
<l>War sente ijan baptiste stoet</l>
<l>Die gode doepde in die iordane</l>
<l>Daer ons al noch geleget ane</l>
<l>Die uan adame comen sijn</l>
<l>So uele. alse het wel es in schijn</l>
<l>Dat wijs en mogen nit ontberen</l>
<l>Daer sach si oc die marteleren</l>
<l>Met roeden stolen wel gecleedt</l>
<l>Die sente steuen heft geleedt</l>
<l>Vor gode. ende alle songen dus</l>
<l>Sitbenedictusdominus</l>
<l>Oc sach si comen altesamen</l>
<l>Die songen lude aldaer si quamen</l>
<l>Die godes confessore mar</l>
<l>Ende alse quamen die bat naer</l>
<l>Din hogen coninc die daer sat</l>
<l>So seide si fiatfiat.</l>
<l>Gelouet motti sijn got here</l>
<l>Nv ende altoes ende emmermere</l>
<l>Oc quamen daer die magedine</l>
<l>Cecilie ende katerine</l>
<l>Die brachten leidende een conroit</l>
<l>Van mageden schone ende groet</l>
<l>Meer dan ic v geseggen can</l>
<l>Din sach die maget hebbenan</l>
<l>Van witten stolen din abijt</l>
<l>Tematen lanc tematen wijt</l>
<l>Die hen wel stonden int geuoech</l>
<l>Ende elke en rijs gebloiet droech</l>
<l>Jn hare hant. ende alle also</l>
<l>Blide ende in hogen ende uro</l>
<l>So quamen si met schoenre scharen</l>
<l>Daer si wel willecome waren</l>
<l>Want si daer songen enen leec</l>
<l>Van minnen die wel gode leec</l>
<l>Die in din trone sat uerheuen</l>
<l>Oc sach die maget daerbeneuen</l>
<l>Op enen troen uan hogen prise</l>
<l>Die moeder gods van paradise</l>
<l>Die urie maget onser vrowen</l>
<l>Darna began die maget schowen</l>
<l>Dat alle die daer waren doe</l>
<l>Ende oc die daer noch quamen toe</l>
<l>Feesteerden met gestaden sinne</l>
<l>Die alrehogste coninginne</l>
<l>Doe dit algader was gedaen</l>
<l>So sach die fine magt opstaen</l>
<l>Din sone gods kerste onsen troest</l>
<l>Daerbi wi alle sijn uerloest</l>
<l>Die wilen waren hirteuoren</l>
<l>Onthopet lange ende al uerloren</l>
<l>Doe sos die godes sone uri</l>
<l>Was opgestaen. so ginc hi bi</l>
<l>Den uader staen aldaer hi sat</l>
<l>Ende alle sine wonden nat</l>
<l>Van bloede hi heft getoget hem</l>
<l>Ende seide uader siet ic bem</l>
<l>.V. sone kerst van nazareene</l>
<l>Jc ben degene die alleene</l>
<l>Die werelt al mettesen wonden</l>
<l>Verloessede eer uan haren sonden</l>
<l>Jc ben die goede middelere</l>
<l>Die tuschen v ende din sondere</l>
<l>Din alreirsten urede nam</l>
<l>Die sider wel testaden quam</l>
<l>Want vorendindat ic din urede</l>
<l>Din armen menschen hebben dede</l>
<l>Noit ander dis en hadde macht</l>
<l>Want allen menschen dat ontfacht</l>
<l>Dis biddic v welsute uader</l>
<l>Die uordert uwen wille algader</l>
<l>Dat v ontfarme der sonderen</l>
<l>Sodat si mogen hen uerweren</l>
<l>Jegen din uiant die gereet</l>
<l>ureden waarin n uitgekrabd; in de marge urede , hand E, loodstift</l>
<l>Hen es te doene arch ende leet</l>
<l>Oc offere ic mi ouer hen</l>
<l>.V. uader here. want ic ben</l>
<l>Har middelere. har aduocaet</l>
<l>Har troest ende al har toeuerlaet</l>
<l>Daeromme comic selue nv</l>
<l>Alse aduocaet te biddene</l>
<l>Dat v ontfarme uader mijn</l>
<l>Der menschen die in sonden sijn</l>
<l>Doe dese bede har inde nam</l>
<l>Gegaen met hastechheiden quam</l>
<l>Aldaer lutgart die maget stoet</l>
<l>Jhesus die godes sone goet</l>
<l>Aldar so sprac hi dese wart</l>
<l>Ende seide kare mijn lutgart</l>
<l>Hebdi gesin hoe ic algader</l>
<l>Mi hebbe goffert minen uader</l>
<l>Vor alle menschen die met sonden</l>
<l>Jn erterike sijn gebonden</l>
<l>Hebdi uernomen hoe ic dede</l>
<l>Vor die sonderen mine bede</l>
<l>Aldaer ic uor den uader stont</l>
<l>So willic v dan wesen cont</l>
<l>Lutgart dat ic uan v begere</l>
<l>Dat gi oc weset middellere</l>
<l>Tuschen die menschen ende mi</l>
<l>Dartoe so willic oc dat gi</l>
<l>Sowelken tijt dat gi bestaet</l>
<l>Te biddene ouer die mesdaet</l>
<l>Van din sonderen. altemale</l>
<l>V. offert mi. sodat gi wale</l>
<l>Betoget dat gi hebt uerstaen</l>
<l>Dat ic hir hebbe nv gedaen</l>
<l>Daer mi toe duanc die karitate</l>
<l>Want dit exempel ic v late</l>
<l>Van minenthaluen schone brut</l>
<l>Te houdene vwen tijt alut;</l>
<l>Nv houdet dan getrowelike</l>
<l>Also lutgart. dat het mi like</l>
<l>Voertanemeer in vwen dagen</l>
<l>So seldi uan der groeter plagen</l>
<l>Die al die werelt sal dorloepen</l>
<l>Wel saen; die pine al auecoepen</l>
<l>Mar hoe gi selet dit begaden</l>
<l>Sodat het moge staen in staden</l>
<l>Der werelt al salic v wisen;</l>
<l>Gelikerwijsdat gi uan spisen</l>
<l>Nv hebt v. seuen ijaer onthouden</l>
<l>Die gi mi hebbet wel uergouden</l>
<l>Sodat ics mi beloue sere</l>
<l>Want gi dat dadet dor min eere</l>
<l>Ende op den troest uan mire minnen</l>
<l>So seldi moten noch beginnen</l>
<l>Teuastene andre .vij. ijaer</l>
<l>Mar dis u soude sijn te suar</l>
<l>Te daruene alles dis men ett</l>
<l>Gelijcdat gi dis nit nontbett</l>
<l>Die .vij. ijar die leden sijn</l>
<l>So willic dat gi kare mijn</l>
<l>Nutt een pulment met uwen broede</l>
<l>Voertanemeer. dat gi nit noede</l>
<l>En motet doen. want ic v dis</l>
<l>Geue orlof. ende toe den kis</l>
<l>Van welken dis gi wilt ontbiten</l>
<l>Nv uart v dan enwege quiten</l>
<l>Van desen stukken werde maget</l>
<l>Want mi v uasten so behaget</l>
<l>Dis sijt gewes. dat ic v al</l>
<l>Dat hondertfout uergelden sal</l>
<l>Hirbouen in den hogen trone</l>
<l>Want ic v sal doen spannen crone</l>
<l>Met allen desen magedinen</l>
<l>Alsic v sal uan alre pinen</l>
<l>Teijoncst uerlaten. ende geuen</l>
<l>Hirbouen deewelike leuen;</l>
<l>Antwerde gaf op dese wart</l>
<l>Die welgerakde magt lutgart</l>
<l>Ende seide kerst almechtech got</l>
<l>.V. bispel schone ende v gebot</l>
<l>Hebbic onthouden harde wale;</l>
<l>Hoe gi v seluen altemale</l>
<l>Nv hebbet goffert uwen uader</l>
<l>Dat hebbic wel gesin algader</l>
<l>Dis benic wel terechte uro</l>
<l>Mar wildi dan dat ic also</l>
<l>Mi seluen got welsute here</l>
<l>Sowelken tijt uoert anemere</l>
<l>Dat ic v seluen. bidden sal</l>
<l>Vor elken mensche .v. offere al</l>
<l>So biddic v omodelike</l>
<l>Genadech got uan hemelrike</l>
<l>Dat gi also ontfanget mi</l>
<l>Vor die sonderen. alse gi</l>
<l>Van vwen uader waert ontfaen</l>
<l>Sodat in staden moge staen</l>
<l>Din armen menschen dat ic ben</l>
<l>Gereet te biddene ouer hen</l>
<l>Oc biddic v noch here goet</l>
<l>Dat gi uerleenet mi den spoet</l>
<l>Also teuastene elken dach</l>
<l>Van .vij. ijaren alse het mach</l>
<l>Allen sonderen best teuromen</l>
<l>Ende oc te uordernessen comen</l>
<l>Do sprac dos weder toter urowen</l>
<l>Die godes sone. in goeden trowen</l>
<l>Willic v des gehingen gerne</l>
<l>Gi biddet dis ic nit ne werne</l>
<l>Want ic v alles goedes an</l>
<l>Lutgart nv uartenwege dan</l>
<l>Ende alles dat v es geseget</l>
<l>Hirbouen; ginder tale pleget</l>
<l>Gestadelic al sonder wanc</l>
<l>Dis seldi harde groten danc</l>
<l>Van mi beijagen ende loen;</l>
<l>Do was gesproken dit sermoen</l>
<l>So quam die gheest herweder lise</l>
<l>Van bouen utin paradise</l>
<l>Jn dat porprijs uan din lichame</l>
<l>Doe uant die magt uan groten name</l>
<l>Har seluen noch in kniegebede</l>
<l>Daer liggende op die selue stede</l>
<l>Aldaer si op den seluen dach</l>
<l>Teuoren harre beden plach</l>
<l>Doe stont si op al sonder beide</l>
<l>Blide ende in hogen. ende seide</l>
<l>Gedanket motti sijn uan din</l>
<l>Genadech got. dat ic gesin</l>
<l>V. hebbe aldaer ic was geuurt</l>
<l>Al heft onlangen tijt gedurt</l>
<l>Mijn spacieren ginderbouen</l>
<l>Nochtan so magics mi belouen</l>
<l>Met rechte wel. so doic oec</l>
<l>Want dat ic vwes it gebroec</l>
<l>Darbouen daer ic was gerakt</l>
<l>Dat heft mijn herte uro gemakt</l>
<l>Oc hebbic wale onthouden al</l>
<l>Ende emmermeer onthouden sal</l>
<l>Dat gi mi wiset ende leeret</l>
<l>Doe gi te mi wert v bekeeret</l>
<l>Ende oc beuaelt met vwen monde</l>
<l>Dat ic dat uasten onderstonde</l>
<l>Noch anderwerf uan .vij. ijaren</l>
<l>Dit salic here al sonder sparen</l>
<l>Met blider herten onderstaen</l>
<l>Dos es lutgart enwechgegaen</l>
<l>Dor deere van der godes minnen</l>
<l>Dat uasten anderwerf beginnen</l>
<l>Dat hilt si so getrowelike</l>
<l>Dat gode van den hemelrike</l>
<l>Dat greiede utermaten wel</l>
<l>Oc seggic v dat si nit el</l>
<l>Dan bir en nuttede ende broet</l>
<l>Ende omdat hare got geboet</l>
<l>Dat si oc nuttede een pulment</l>
<l>So heuet si ontbeten sent</l>
<l>Van enen moese al sonder meer</l>
<l>Aldos so uaste sonder seer</l>
<l>Die lange .vij. ijar alut</l>
<l>Lutgart die fine godes brut</l>
<l>Oc darr ic mi dis wel uermeten</l>
<l>Dat elken mensche die beseten</l>
<l>Met sonden was. in staden stoet</l>
<l>Dat uasten uan der maget goet</l>
<l>Dis heuet sent en heilech wijf</l>
<l>Verliet. Die en salech lijf.</l>
<l>Oc leidde stille ende oppenbare</l>
<l>Alse ons de uite segt uan hare</l>
<l>Dat was marie uan oignijs</l>
<l>Die harde vroet was ende wijs</l>
<l>Ende oc in dogden welgedegen</l>
<l>Tintidendat si was gelegen</l>
<l>Ende in die urie gods gewoude</l>
<l>Uan derre werelt scheeden soude</l>
<l>Soe nam si in har hande lise</l>
<l>En dir prosent van groten prise</l>
<l>Dat was en wijl din hare op trowe</l>
<l>Lutgart die welgerakde urowe</l>
<l>Gegeuen hadde op enen dach</l>
<l>Oc heuet sine aldaer si lach</l>
<l>Gesettet op har houet saen</l>
<l>Dat heuet si op dat gedaen</l>
<l>Dat si in karitaten minde</l>
<l>Die magt. ende ouer eene kinde</l>
<l>Der bester daer si iegen ie</l>
<l>Gesproken hadde. oc seide sie</l>
<l>Aldar si lach owi lutgart</l>
<l>Vergeue got dat gi hir wart</l>
<l>Nv terre stont eer ic uerschiede</l>
<l>Want ic met harde groten niede</l>
<l>Begere v spreken vrowe nu</l>
<l>Ende orlof nemen oc an v</l>
<l>Want ic v saen ontfaren sal</l>
<l>Got selue die die werelt al</l>
<l>Berekket. hi motu gesterken</l>
<l>Voertan in dogdeliken werken</l>
<l>Gelijc dan hi begonnen heuet</l>
<l>Want mi es cont dat nv ne leuet</l>
<l>Jn dese werelt mensche engeen</l>
<l>Noch man noch wijf. eenouereen</l>
<l>Die so uolmakt es alse gi</l>
<l>Jn allen sinnen maget uri</l>
<l>Daerna so sprac die urowe uoert</l>
<l>Ende seide. ic wille dat gi hoert</l>
<l>Wat ic v sal met waren warden</l>
<l>Al noch orconden uan lutgarden</l>
<l>Gi allegader die hir sijt</l>
<l>Jc segge dat op desen tijt</l>
<l>Negeen so heilech mensche en leuet</l>
<l>Die so uolmakde gracie heuet</l>
<l>Te biddene ouer die sonderen</l>
<l>Noch die so machtechlike weren</l>
<l>Van hen die gods abolge mach</l>
<l>Alse eene dire ic doe gewach</l>
<l>Dat es lutgart die maget rene</l>
<l>Si es degene die allene</l>
<l>Die meeste gracie heuet uonden</l>
<l>Te loessene elken die met sonden</l>
<l>Verladen es. die imen nv</l>
<l>Beijaget heft dat seggic v</l>
<l>Oc mach si staen in staden wel</l>
<l>Den sielen bat dat imen el</l>
<l>Die in dat purgatorie sijn</l>
<l>Dat es lutgart die maget fijn</l>
<l>Die es genamet van sentruden</l>
<l>De beste uan den godes bruden</l>
<l>Die nv abijt taiwires dragen</l>
<l>Oc can die maget wel uerijaghen</l>
<l>Met haren beden altehant</l>
<l>Din fellen drake din uiant</l>
<l>Sodat hi nit ne can gederen</l>
<l>Met sire ghilen din sonderen</l>
<l>Die si ontfaet in har gedinge</l>
<l>Die gracie heuet sonderlinge</l>
<l>Lutgart die welgerakde maget</l>
<l>Vor alle menschen oc beijaget</l>
<l>Het sijn miraklen dat si doet</l>
<l>Dat si den dommem maket uroet</l>
<l>Ende din sondere maket reene</l>
<l>Mar dats uan binnen noch allene</l>
<l>Dit sijn noch gheestelike ghichten</l>
<l>Daer si nv pleget met uerlichten</l>
<l>Die arme sielen ende ontladen</l>
<l>Van sonden ende uan mesdaden</l>
<l>Mar tirstdat dese maget wert</l>
<l>Sal hebben al dat si begert</l>
<l>Dat es din loen uan hemelrike</l>
<l>Daer si sal comen hastelike</l>
<l>Nadindat si sal henenscheeden</l>
<l>lees dommen</l>
<l>So sal si hare ghichten breeden</l>
<l>Noch uoerder dan si pleget nv</l>
<l>Want ouerwaer so seggic v</l>
<l>Dat igewelc die sal met trowen</l>
<l>Dat graf versuken uan der vrowen</l>
<l>Ende hare clagen sine noet</l>
<l>Die hem uerwegt of clene of groet</l>
<l>Ochte in die sile ochte in den liue</l>
<l>Die maget uinden sal so riue</l>
<l>Jn corten stonden. dat si al</l>
<l>Dat hi daer sukt. hem geuen sal</l>
<l>Dos sprac die urowe welgedegen</l>
<l>Marie. aldaer si was gelegen</l>
<l>Jn qualebedde; al oppenbare</l>
<l>Oc mogens wel geloeuen hare</l>
<l>Die dit nv horen. want si seide</l>
<l>Hiraf algader die warheide.</l>
<l>Vandindat si met beden verloessede ene nonne</l>
<l>die de uiant bedroech met ualschen visionem</l>
<l>.xi. Ghi urowen die taiwires sijt</l>
<l>Begeuen. ende dragt abijt.</l>
<l>Met rechte mogdi danken sere</l>
<l>Den hogsten coninc onsen here.</l>
<l>Die algeweldech es. uandinDat</l>
<l>hi v heuet wel uersin</l>
<l>Van groter eeren ende uromen</l>
<l>Die v es uan lutgarden comen</l>
<l>Ende oc al noch v comt uan hare</l>
<l>Jn allen tiden uan den ijare</l>
<l>Want dat si was aldaer begeuen</l>
<l>Wel .xl. ijar och daerbeneuen</l>
<l>Dat comt v wel testaden nv</l>
<l>Want sonder tuiuel seggic v</l>
<l>Dat ghijs alnoch tebat gevart</l>
<l>Want v in staden steet lutgart</l>
<l>Getrowelic in allen tide</l>
<l>Dis mogdi sijn terechte blide</l>
<l>Dat daer noch restet die lichame</l>
<l>Die gode was so welbequame</l>
<l>Jn sinen dagen. dat hi sal</l>
<l>lees visionen</l>
<l>Tintidendat die werelt al</l>
<l>Die gods sententie sal ontfaen</l>
<l>Aldaer ter rechter siden staen</l>
<l>Ende oc dat sute wart sal horen</l>
<l>Ontplokenlic met beden oren</l>
<l>Dat got daer seggen sal din goeden</l>
<l>Die hir te sinen wille stoeden</l>
<l>Comt daenen gi gebenedide</l>
<l>Mijns uader. die in vwen tide</l>
<l>Mi dinet welgetrowelike</l>
<l>Ontfaet den loen uan minen rike</l>
<l>Ontfaet dat ewelike leuen</l>
<l>Dat ic v sal te loene gheuen</l>
<l>Ouer die pine die gi doeget</l>
<l>Doe gi na mine minne poeget</l>
<l>Dit sal hen allen greijen wale</l>
<l>Die horen selen dese tale</l>
<l>Mar alderbest dis sijt gewes</l>
<l>Den genen die meest heilech es</l>
<l>So saelt lutgarden greijen dan</l>
<l>Nadindat ic gemerken can</l>
<l>Van rechtes haluen uele bat</l>
<l>Dan selken die sal horen dat</l>
<l>Want ouerwaer so darr ic mi</l>
<l>Coenlic uermeten dis dat si</l>
<l>So weluolmaket was uan binnen</l>
<l>Jn karitaten ende in minnen</l>
<l>Dat si sal hoger spannen crone</l>
<l>Daerbouen in den hogen trone</l>
<l>Dan menech ander mensche goet</l>
<l>Die also uaste nit ne stoet</l>
<l>Jn minnen ende in karitaten</l>
<l>Din got nochtan sal comen laten</l>
<l>Te sinen rike ginderbouen</l>
<l>Dis mogdi v wel belouen</l>
<l>Ghi urowen alle godeweet</l>
<l>Die draget nv dat kouelcleet</l>
<l>Taiwires in din closter maer</l>
<l>Dat si die lange .xl. ijaer</l>
<l>Daer leuede. ende restet nv</l>
<l>tussen g en d een e bovengeschreven, hand H: mogedi</l>
<l>Want ouerwaer so seggic v</l>
<l>Dat si v sal in staden staen</l>
<l>Altoes. ende vwe bede ontfaen</l>
<l>Sowelkentijt dat gi dis it</l>
<l>Behoeuet. alse het es gescit</l>
<l>Wel menechwerf in v conuent</l>
<l>Te haren tiden ende sent</l>
<l>Gelicdat ic v sal betoegen</l>
<l>Opdat gi willet v gedoegen</l>
<l>Ende oc uernemen mine sprake</l>
<l>Daer ic v met dit cundech make</l>
<l>Opdat ghijs selue nit ne wetet</l>
<l>Want het geualt dat men vergetet</l>
<l>Dis men teuoren wel gedachte</l>
<l>Oc wett wel dat ic nit ne trachte</l>
<l>Dat selue dat ic v ontbinde</l>
<l>Mar nadat ict gescreuen uinde</l>
<l>Jn dat latijn. seggict v voert</l>
<l>Nv biddic v dan dat ghijt hoert</l>
<l>Al si dat sake dat ghijt wett</l>
<l>Sodat gi dandre nit ne lett</l>
<l>Die willen weten dat bedit</l>
<l>Daeraf. en dis en weten nit;</l>
<l>Ter urowen tide was begeuen</l>
<l>Alsic hiruore uant gescreuen</l>
<l>Taiwires ene nonne goet</l>
<l>Die wel getrowelike stoet</l>
<l>Jn godes dinste. mar dat si</l>
<l>Was alte simpel. daer si bi</l>
<l>Har seluen brachte in grote schade</l>
<l>Want si ne wilde nit bi rade</l>
<l>Dergerre werken. die hen bat</l>
<l>Vewisten daer. ende omme dat</l>
<l>Die felle uiant die altoes.</l>
<l>Es beide nidech ende loes</l>
<l>Die beide valsch es ende quaet</l>
<l>Hi heft geuenset eenen raet</l>
<l>Ende oc geweuen een getrachte</l>
<l>Daer hise mede in dole brachte</l>
<l>Jc sal v seggen welkertiren</l>
<l>Hi plach hem schudden ende kiren</l>
<l>Jn ere uormen harde schone</l>
<l>lees Verwisten</l>
<l>Ende och hi quame uan den trone</l>
<l>Darbouen. in ens ingels wise</l>
<l>So plach hi toter nonnen lise</l>
<l>Bi wilen comen daer si was</l>
<l>Och daer si beedde. och daer si las</l>
<l>Ende hare brengen die nimaren</l>
<l>Die hare welbequame waren</l>
<l>Want si wel wanede ouereen</l>
<l>Bidis so wel besneden scheen</l>
<l>Die sprake uan din drogenere</l>
<l>Die quam geulogen daer so clere</l>
<l>Dat si ne conde nit daerin</l>
<l>Baraets uerstaen . no meer no min</l>
<l>Dat het die ingel gabriel</l>
<l>Ware emmer. ochte Raphael</l>
<l>Ochte een der andre van daerbouen</l>
<l>Oc plach si hare dis belouen</l>
<l>Tin vrowen daer si iegen sprac</l>
<l>Din si al ouerwaer uertrac</l>
<l>Die wart die hare har ingel seide</l>
<l>Dos heft om hare simpelheide</l>
<l>Der nonnen groten schamp gedaen</l>
<l>Die uiant die se hilt geuaen</l>
<l>Mar do aldos van derre dinc</l>
<l>Daerbinnen die nimare ginc</l>
<l>Ende allen din ijonfrowen daer</l>
<l>Dit kundech wart ende oppenbaer</l>
<l>Lutgart die maget goedertiren</l>
<l>Die wiste wel in wat maniren</l>
<l>Die viant loes met sinen treken</l>
<l>Ontkiren can ende auebreken</l>
<l>Dengenen dis hen nit ne hoeden</l>
<l>Meer goedes dan si selue moeden</l>
<l>Si wart hiraf bedroeuet suare</l>
<l>Want si uernam al oppenbare</l>
<l>Met claren sinne. ende oc uersach</l>
<l>Die ureese die daeran gelach</l>
<l>Dis wart terade in haren moede</l>
<l>Die maget uri lutgart die goede</l>
<l>Dat si te gode bidden soude</l>
<l>Dat hi din viant met gewoude</l>
<l>Verijagede. ende nit ne wilde</l>
<l>Gedogen. dat hi langer hilde</l>
<l>Die nonne in dole die so was</l>
<l>Sstaerlic uerblindt in dat gedwas</l>
<l>Aldos beraden ginc die urowe</l>
<l>Jn karitaten ende op trowe</l>
<l>Met droeuen moede uele sere</l>
<l>Te gode bidden onsen here</l>
<l>Dat hi die creature sijn</l>
<l>Dat arme wijf. dat nonnekijn</l>
<l>Dat was in dole comen groet</l>
<l>Verloessen wilde ut derre noet</l>
<l>Ende oc uerleenen wilde hare</l>
<l>Dat nuttelic dariegen ware</l>
<l>Kinnesse ende onderschedechheit</l>
<l>Warbi die grote simpelheit</l>
<l>Verlichtet worde aldaer si mede</l>
<l>Har seluen die mesquame dede</l>
<l>Aldaer die urowe op enen dach</l>
<l>Met derre saken besech lach</l>
<l>So quam uan bouen uten trone</l>
<l>Geulogen ene stemme schone</l>
<l>Die las alut der maget wijs</l>
<l>Dat uers illuminarehijs</l>
<l>Dat zacharias wilen sprac</l>
<l>Ter seluer stont dat hi uertrac</l>
<l>Van sente ijanne sinen kinde</l>
<l>Dat hi uercorenlike minde</l>
<l>Die prophetie die es bleuen</l>
<l>Jn deewangelie noch gescreuen</l>
<l>Mar doe lutgart die maget goet</l>
<l>Die dis latijns nit ne uerstoet</l>
<l>Alsi dat sijt wel lesen conde</l>
<l>Dat uers dat si in somerstonde</l>
<l>Plach beide singen en lesen</l>
<l>Verhoerde ; stont si op mettesen</l>
<l>Getrostet wel. want si uernam</l>
<l>Dat hare bede wel bequam</l>
<l>Den coninc uan den paradise</l>
<l>Daeromme ginc si weder lise</l>
<l>Ens anders dags met groten tranen</l>
<l>lees staerlic</l>
<l>Gode onsen uader dis uermanen</l>
<l>Dat hi met sire groter cracht</l>
<l>Din uiant name sine macht</l>
<l>Daer hi met hilt die nonne in schade</l>
<l>Die werken plach bi sinen rade</l>
<l>Ende hare gracie wilde gheuen</l>
<l>Eer se die uiant dade sneuen</l>
<l>Met sinen rade. ochte anegaen</l>
<l>Dat euel ware ochte arch gedaen</l>
<l>Warbi si mochte sijn gedwas</l>
<l>Versin . dat hare oncondech was</l>
<l>Aldaer die maget was gelegen</l>
<l>Ende harre beden soude plegen</l>
<l>Vor die ijonfrowe op ene wile</l>
<l>Die losengir die dese ghile</l>
<l>Geuenset hadde ende al getrachtt</l>
<l>Doe hi uernam dat hi uerkrachtt</l>
<l>Moste emmer wesen uan lutgarden</l>
<l>Die hem met haren starken warden</l>
<l>Al wederniedde sin getrachte</l>
<l>Daer hi teuoren mede brachte</l>
<l>Dat arme nonnekijn in dole</l>
<l>So quam hi lise ut sinen hole</l>
<l>Geslopen. daer die maget reene</l>
<l>Tin seluen stonden lach allene</l>
<l>Jn ere heimeliker stat</l>
<l>Ende ouer die ijonfrowe bat</l>
<l>Dis hi was tornech ende gram</l>
<l>Te hare wert. want hi uernam</l>
<l>Dat hare bede hem was tesuar</l>
<l>Daromme quam hi selue daer</l>
<l>Ende hem uertoget heft der urowen</l>
<l>Jn ere uormen die beschowen</l>
<l>Hare ogen schone mochten wel</l>
<l>Suart ende ru so was sijn uel</l>
<l>Sine ogen bernende alse en uir</l>
<l>Sijn anschijn suart ende ongehir</l>
<l>Ende oc te schowene onbequame;</l>
<l>Lutgart ins leedes euels name</l>
<l>So mostti wesen ie geboren</l>
<l>Versin met door hand H bovengeschreven e: versien</l>
<l>Dis gi mi doet so dikke toren</l>
<l>Sprac hi aldaer hi was gestaen</l>
<l>Want gi mi hebbet ondergaen</l>
<l>Met rechte nit . mar met gewoude</l>
<l>En wijf die mine wesen soude</l>
<l>Mochtic gebruken rechtes it</l>
<l>Och mire macht. mar neenic nit</l>
<l>Want gi mi hebbet beide ontfonden</l>
<l>[Cra]cht ende macht. ende oc gebonden</l>
<l>Met vwen beden also stranc</l>
<l>Dat ic te derne ben te cranc</l>
<l>Der nonnen alsic wilen plach</l>
<l>Dis ic mi wel beclagen mach</l>
<l>Want gi mi willet ondergaen</l>
<l>Mijn recht. dat euel es gedaen</l>
<l>Ende dis gi v uermiden soudet</l>
<l>Opdat gi rechtes plegen woudet</l>
<l>Mar neen gi nit dat wetic wel</l>
<l>Want gi so quaet sijt ende fel</l>
<l>Dat ghijs en soudet nit begeuen</l>
<l>Al soudu costen dat v leuen;</l>
<l>Do sos die uiant dese wart</l>
<l>Gesproken hadde. gaf lutgart</l>
<l>Antwerde hem weder hastelike</l>
<l>Ende seide kerst uan hemelrike</l>
<l>Die beide got es ende here</l>
<l>Motu uerwaten emmermere</l>
<l>Ende ongemac ende ongeluc</l>
<l>V geuen quade belsebuc</l>
<l>Dat gi din silen die hi cochte</l>
<l>Met alden dirsten daer hi mochte</l>
<l>Verstaen mede onser alre schout</l>
<l>Dos ongenadech ende onhout</l>
<l>Al sonder sparen dorret sijn</l>
<l>Alse het es worden wale in schijn</l>
<l>An ene die so es uerdoert</l>
<l>Dat si v boerden gerne hoert</l>
<l>Ende hare oc uaste houdt darane</l>
<l>Mar bi denghenen ic v mane</l>
<l>Die es geweldech ouer al</l>
<l>nit met door hand H bovengeschreven e: niet derne met door hand H? bovengeschreven e: deerne</l>
<l>Ende v teijoncsten dumen sal</l>
<l>Fel drogenere dat gi uart</l>
<l>Van henen. ende nit ne spart</l>
<l>Noch nit ne lett no meer no min</l>
<l>Vordat gi tane comet in</l>
<l>Alsonder imene euel doen</l>
<l>Daer es en bruder. heet symon</l>
<l>En heilech man uan groten name</l>
<l>Ende die oc gode es welbequame</l>
<l>Want hi met goeder ufeningen</l>
<l>Din godes wille hem pijnt uolbringen</l>
<l>Getrowelic in allen stonden</l>
<l>Oc heuet hi so leet die sonden</l>
<l>Ende alle noeselike saken</l>
<l>Dat gi ne cont hem nit genaken</l>
<l>Noch nit gederen oc entwint</l>
<l>Want hi met urier herten mint</l>
<l>Den hogsten coninc onsen here</l>
<l>Dien seldi gruten harde sere</l>
<l>Van minenthaluen. ende lise</l>
<l>Vertrekken hem in welker wise</l>
<l>Ghi hebt die nonne brachtt in schade</l>
<l>Ende oc uerdoert met uwen rade</l>
<l>Daerna so segget hem dat hi</l>
<l>Taiwires come hir tote mi</l>
<l>So hi dat irst geleisten mach</l>
<l>Doe sprac die uiant dus. owach</l>
<l>Wat dedic hir dat ic uan desen</l>
<l>Sal v message moten wesen</l>
<l>Dit motic doen mar uele ongerne</l>
<l>Want gi mi hebt met vwen scherne</l>
<l>So uaste dit gelegetan</l>
<l>Dat ict onsseggen nit ne can</l>
<l>Nv uart nv uart. die urowe seide</l>
<l>Do schit hi henen sonder beide</l>
<l>Ende es geuaren altehant</l>
<l>Tote aane binnen daer hi uant</l>
<l>Din goden man bruder symoene</l>
<l>Geknilt in sinen orisone</l>
<l>Ende alse totin here quam</l>
<l>Die uiant tornech ende gram</l>
<l>goden met door hand H bovengeschreven e: goeden</l>
<l>Began hi spreken dese wart</l>
<l>Met mi so groetet v lutgart</l>
<l>Dat felle wijf. die quaderhande</l>
<l>Dire allen tijt got geue schande</l>
<l>Mesquame. toren. ende leet</l>
<l>Want sijs de quaedste die ic weet</l>
<l>Lutgarden seggic uan sentruden</l>
<l>Die mi met crachte welt uercruden</l>
<l>Ende oc uerstoten allen tijt</l>
<l>Si v ontbeidet dat [g]hi sijt</l>
<l>Taiwires binnen derre weken</l>
<l>Want daer begeret si v spreken</l>
<l>Wetti warumme. ic segget v</l>
<l>Taiwires es begeuen nv</l>
<l>En wijf die wesen soude mijn</l>
<l>Op dat mi got wilde onstech sijn</l>
<l>Mijns rechtes. dat hi mi ontgeuet</l>
<l>Dis hi lutgarden lieuer heuet</l>
<l>Want mochtic rechts gebruken wale</l>
<l>So soudic sonder wedertale</l>
<l>Dat wijf behouden. wetti hoe</l>
<l>Jc ben die hare wanen doe</l>
<l>Dat ic en ingel ben uan din</l>
<l>Die gode in allen tiden sin</l>
<l>Alsic dan come daer si es</l>
<l>So waent si sonder al gemes</l>
<l>Din ingel schowen gabriele</l>
<l>Dos doic wel te minen spele</l>
<l>Din wiuekine wanen wars</l>
<l>Warumme en soudic dan nit hars</l>
<l>Gebruken. want si wel beghit</l>
<l>Sowelken tijt dat si mi sit</l>
<l>Dat sijs dis dags tebat geuart</l>
<l>Warumme welt mi dan lutgart</l>
<l>Dos ondergaen mijn eigen goet</l>
<l>boven oe een v, hand C: grvtet</l>
<l>tussen n en t een t bovengeschreven, hand H: senttruden</l>
<l>door bovenschrijving van i en expungering van i verbeterd in ontbiedet , hand H</l>
<l>din waarin in uitgekrabd en ien erop geschreven, hand H?: dien</l>
<l>sin waarin in uitgekrabd en ien erop geschreven, hand H?: sien</l>
<l>Din met door hand H bovengeschreven e: dien</l>
<l>schowen met door hand H ? bovengeschreven u: schouwen</l>
<l>nit met door hand H bovengeschreven e: niet</l>
<l>beghit met door hand H bovengeschreven e: beghiet</l>
<l>sit met door hand H bovengeschreven e: siet</l>
<l>Jc seggv wel dat si mesdoet</l>
<l>Oc seggic v dat ic mi sal</l>
<l>Dis wreken noch hebbics geual</l>
<l>Alsic dis mach uercrigen stade</l>
<l>Mar gi die sijt uan haren rade</l>
<l>Vartwech ende hare dit mespriset</l>
<l>Ende eenen raet daeriegen wiset</l>
<l>Warbidat si des auecome</l>
<l>Want dat sal wesen hare urome.</l>
<l>Doe dese wart gesproken waren</l>
<l>So uoerenwech die euelbaren</l>
<l>Alsonder orlof ende grute</l>
<l>Want hi wel wanede oc onsute</l>
<l>Onthalet sijn. opdat hi mere</l>
<l>Gesproken hadde; uan din here</l>
<l>Doe stont die here op uan der stede</l>
<l>Aldaer hi lach in kniegebede</l>
<l>Ende es gegaen darbinnenwert</l>
<l>Te uarne daer hi sijn begert</l>
<l>Din orlof nemen altehant</l>
<l>Dat es taiwires binnen. want</l>
<l>Daer heueten ontboden lise</l>
<l>Lutgart die magt uan hogen prise</l>
<l>Dos heft din orlof daer genomen</l>
<l>Die here. ende es taiwires comen</l>
<l>Lutgart doe sine daer uernam</l>
<l>Wel uollic si te heme quam</l>
<l>Want si was diene daer ontboet</l>
<l>Dar was die blischap harde groet</l>
<l>Van tueen gelieuen. doe si quamen</l>
<l>Te spraken onder hen tesamen</l>
<l>Die maget edel ende fijn</l>
<l>Din here hit willecome sijn</l>
<l>Die here antwerde gaf met sinne</l>
<l>Got lonv vrowe sute minne</l>
<l>Doe ginc die maget goedertiren</l>
<l>Vertrekken hem in wat maniren</l>
<l>Die uiant hadde in dole brachtt</l>
<l>Die nonne dul ende onbedachtt</l>
<l>Die was so tatolf ende ris</l>
<l>Dat si geloeuede alles dis</l>
<l>Dat die uiant hare aneleide</l>
<l>Want al die sprake die hi seide</l>
<l>grute met door hand H bovengeschreven e: gruete</l>
<l>Schone ende wel besneden scheen</l>
<l>Darna so drogenouereen</l>
<l>Die godes urinde aldaer si saten</l>
<l>Tin uiant wert sere utermaten</l>
<l>Verbolgen; dat si daer op trowe</l>
<l>Ontbeiden souden die ijonfrowe</l>
<l>Ende ouerwaer betogen hare</l>
<l>Hoe suarlic si bedrogen ware</l>
<l>Mettesen rade ontboden si</l>
<l>Die nonne die daer was so bi</l>
<l>Dat si so schire wel uercregen</l>
<l>Doe gingen dis kastiens plegen</l>
<l>Te hare wert met groten niede</l>
<l>Die godes urint. die goede liede</l>
<l>Tirst sprac lutgart. darna die here</l>
<l>Die beide lachterden wel sere</l>
<l>Der nonnen. dat si din uiant</l>
<l>Lit nemen harre silen pant</l>
<l>Ende auewinnen sonder were</l>
<l>Har seluen enen drogenere</l>
<l>Mar doe die nonne dese wart</l>
<l>Began vernemen. die lutgart</l>
<l>Ende oc die bruder hare ontbonden</l>
<l>Die uiant die in allen stonden</l>
<l>Den mensche lettet daer hi mach</l>
<l>Tirstdat hi wiste ende hi uersach</l>
<l>Dat hi der silen daruen soude</l>
<l>Want hem die maget met gewoude</l>
<l>Din sach uan hare hadde aftebroken</l>
<l>Began hi din lichame stoken</l>
<l>Met ere ijammerliker pinen</l>
<l>So krachtelic. ende oc trainen</l>
<l>Dat si ter erden nedersanc</l>
<l>Woude of en woude an haren danc</l>
<l>Si uil darneder op die erde</l>
<l>Wel eiselike si geberde</l>
<l>Si dogde commer harde suaer</l>
<l>Si sloch har hoeft. si trac har haer</l>
<l>Wel crachtelic met beiden handen</l>
<l>i in e gewijzigd en i tussengeschreven, hand H: Dien</l>
<l>uil met door hand H bovengeschreven e: uiel</l>
<l>Si cricelde oc met haren tanden</l>
<l>Die mont hi stont hare al uerkirt</l>
<l>Oc heft har anschin sere onssirt</l>
<l>Dat leelic sin ut haren ogen</l>
<l>Aldos began die nonne doegen</l>
<l>Wel groten commer ende pine</l>
<l>Daer doe geuil hare in tesine</l>
<l>Omdat si hadde na din raet</l>
<l>Gehort dis drogeneren quaet</l>
<l>Mar doe die godes urinde sagen</l>
<l>Met also ijammerliker pl[a]gen</l>
<l>Die nonne liggen daer beuaen</l>
<l>Op hare knin si uilen saen</l>
<l>Ende ene bede si begonnen</l>
<l>Te gode wert. want hen der nonnen</l>
<l>Ontfarmede sere utermaten</l>
<l>Die hare also began meslaten</l>
<l>Si baden beide omodelike</l>
<l>Den coninc uan din hemelrike</l>
<l>Dat hi te paise weder brachte</l>
<l>Dat arme wijf dat so onsachte</l>
<l>Verladen was met pinen groet</l>
<l>Ende hem ontfarmde harre noet</l>
<l>Aldaer die godes urinde lagen</l>
<l>Geknilt ende harre beden plagen</l>
<l>Vor die ijonfrowe beidegader</l>
<l>Die sute got die milde uader</l>
<l>Die alles dinges heft gewout</l>
<l>Omdat hi was hen beiden hout</l>
<l>Wel saen hi hen bekinnen dede</l>
<l>Dat was ontfangen hare bede</l>
<l>Jc sal v seggen alse hoe</l>
<l>Die nonne die noch emmertoe</l>
<l>Gestrekket op die erde lach</l>
<l>Ende einseliker uoeren plach</l>
<l>Tirstdat die bede har inde nam</l>
<l>Te goeden pointe wederquam</l>
<l>Sodat si an der seluer stont</l>
<l>Wel tegereke ende al gesont</l>
<l>Es uan der erden opgestaen</l>
<l>boven de eerste c een k, hand H: kricelde</l>
<l>sin met door hand H bovengeschreven e: sien</l>
<l>hier ic interlineair toegevoegd, hand H</l>
<l>Dat heft die godes cracht gedaen</l>
<l>Die sent gaf hare oc selken spoet</l>
<l>Dat si wart heilech ende goet</l>
<l>Ende oc uan gheesteliker minnen</l>
<l>Verlichtet so int herte binnen</l>
<l>Dat si wel lange sent daeraf</l>
<l>Goet bispel andren nonnen gaf.</l>
<l>Vandindat si uerledegde ene nonne die metten</l>
<l>uiant beseten was. ende ene andre die die alf</l>
<l>bedrogen hadde.</l>
<l>.xij. Hebdi uernomen altemale.</l>
<l>Van ere nonnen mine tale.</l>
<l>Die ic getellet hebbe nv</l>
<l>So salic uoert ontbinden v</l>
<l>Wat daer noch seget in die uite</l>
<l>Die uroede man die iacobite</l>
<l>Die derre uiten meester was</l>
<l>Gelijcdat ic uan derre las</l>
<l>So telt hi noch uan eere aldaer</l>
<l>En ander bispel harde suar</l>
<l>Oc seget hi dat hise sach</l>
<l>Degene dire ic doe gewach</l>
<l>Hi seget daer ende ic v uoert</l>
<l>Dat die uiant die gerne coert</l>
<l>Din goeden mensche in allen stonden</l>
<l>So roekeloes hadde eene uonden</l>
<l>Der grawer nonnen ende lat</l>
<l>Tin dogeden. dat hi besat</l>
<l>Bi gods gedoege din lichame</l>
<l>Dat was en ghast wel ombequame</l>
<l>Daerbinnen. ende en fel gebur</l>
<l>Want hi der nonnen makde sur</l>
<l>Har leuen al met groter pinen</l>
<l>Daer hise mede plach carinen</l>
<l>Sere utermaten ende suare</l>
<l>Want hi bi wilen dede hare</l>
<l>Har seluen bluwen ende slaen</l>
<l>Bi wilen heuet hi gedaen</l>
<l>Die arme nonne so geberen</l>
<l>Dat igewelc plach hem uerueren</l>
<l>Die sach har einselic gelaet</l>
<l>Oc was so dorper ende quaet</l>
<l>Die felle uiant daer si mede</l>
<l>Verladen was. dat hise dede</l>
<l>Wel dikke leuen met onrasten</l>
<l>Wel dikke waken ende uasten</l>
<l>Beide ouer tijt ende ouer macht</l>
<l>Dos heft die uiant sine cracht</l>
<l>Getoget ouer die ijonfrowe</l>
<l>Dis hadden dikke groten rowe</l>
<l>Die andre nonnen diese sagen</l>
<l>Selc ouerlast uan pinen dragen</l>
<l>Dis uonden si in haren rade</l>
<l>Dat si die noeselike schade</l>
<l>Daer si die nonne in sagen sijn</l>
<l>Der maget edel ende fijn</l>
<l>Lutgarden souden maken cont</l>
<l>Die allewege in staden stont</l>
<l>Getrowelic al sonder sparen</l>
<l>Den genen die uerpinet waren</l>
<l>Opdat si harre baten rochten</l>
<l>So uele. dat si helpe sochten</l>
<l>Och raet an hare uan mesquamen</l>
<l>Daer si it schaden aue namen</l>
<l>Mettesen rade brachten si</l>
<l>Die nonne toter maget vri</l>
<l>Seerlic mesbaerende utermaten</l>
<l>Dis hare en wilde nit uerlaten</l>
<l>Noch nit uerdragen die uiant</l>
<l>Want ouerwaer hi onderuant</l>
<l>Doe hi began lutgarden naken</l>
<l>Dat sine uluchtech sude maken</l>
<l>Ende oc uerlijagen met gewoude</l>
<l>Opdat sijs hare pinen woude</l>
<l>Daromme wart hi also gram</l>
<l>Tirstdat hi bi lutgarden quam</l>
<l>Dat hi hem pijnde quellen meer</l>
<l>Die nonne dan hi noit eer</l>
<l>Gepinet hadde hem dis teuoren</l>
<l>Mar doe die maget utuercoren</l>
<l>Die fine godes brut lutgart</l>
<l>Also die nonne sach uersuart</l>
<l>Van din uiant. began si doen</l>
<l>lees soude</l>
<l>hier volgt een overtollige, doorgestreepte regel: Die fine maget utuercoren</l>
<l>Alsonder beide en orison</l>
<l>So starc. dat sine dede criten</l>
<l>Van pinen ende uan weewiten</l>
<l>Ende al uerwoeden in dat uat</l>
<l>Dat hi met crachte noch besat</l>
<l>Mar doe die bede was gedaen</l>
<l>Ende op die maget was gestaen</l>
<l>Began hi roepen ouerlut</l>
<l>Lutgart ic wille uarenut</l>
<l>Ai. lutgart hebd mijns genade</l>
<l>Neen sprac die urowe het es tespade</l>
<l>Fel ghast hoe wardi ie so coene</l>
<l>Dat gi bestondet dit tedoene</l>
<l>Ai. lutgart in mochtes nit</l>
<l>Want si mi hars gebruken lit</l>
<l>Sprac hi. met harre quader hoeden</l>
<l>Ende oc met dingen die messtoeden</l>
<l>Gaf sijs mi macht. mar laett mi nv</l>
<l>Enwegeulin. dis biddic v</l>
<l>Want vwe bede en canic nit</l>
<l>Gedogen. wach wats mi geschit</l>
<l>Dat mi en wijf dos onderbringet</l>
<l>Wat helpet dat gi lange dinget</l>
<l>Fel losengir die urowe seide</l>
<l>Jc manu dat gi sonder beide</l>
<l>Enwegeuart. want v bedwanc</l>
<l>Heft hir geweset alte lanc</l>
<l>Eer dese wart gesproken waren</l>
<l>So es die uiant vtgeuaren</l>
<l>So lise dat ter seluer stont</l>
<l>Die nonne weder wart gesont</l>
<l>Ende al uerloestt uan harre noet</l>
<l>Die si gedoeget hadde groet</l>
<l>Dat heft si saen gedaen in schine</l>
<l>Want sonder commer ende pine</l>
<l>So stont si op blide ende uro</l>
<l>Dat si ontcommert was also</l>
<l>Van haren ghast. dis si wel sere</l>
<l>Sent lange dankede onsen here</l>
<l>Omodelic met goeder trowen</l>
<l>Ende oc lutgarden der ijonfrowen;</l>
<l>Nv merkt gi alle dat v lone</l>
<l>De hogste coninc uan den trone</l>
<l>Die wart die ic v brenge voert</l>
<l>Hebdi die tale mijn gehoert</l>
<l>Die ic v segge uan lutgarden</l>
<l>Hoe si met haren starken warden</l>
<l>Din losengir so achterdreef</l>
<l>Dat hi altoes uerwonnen bleef</l>
<l>Dat quam bidie al sonder waen</l>
<l>Dat si uan gode was ontfaen</l>
<l>Te sire sonderlingir minnen</l>
<l>Dat mach men wel daeran bekinnen</l>
<l>Dat si din uiant so bedwanc</l>
<l>Dat hi te derne was te cranc</l>
<l>Hen allen daer hem hare bede</l>
<l>Lutgart die maget ouer dede</l>
<l>Daromme alsic v nv uertrac</l>
<l>Sowie dat dogede ongemac</l>
<l>Van selker dinc. quam hi te hare</l>
<l>Der baten schire wart geware</l>
<l>Dat prouic noch bi ere nonnen</l>
<l>Die so tin tiden was uerwonnen</l>
<l>Van din uiant fel ende wreet</l>
<l>Dat si uan hem wel menech leet</l>
<l>Te dogene alle dage ontfinc</l>
<l>Van ere wonderliker dinc</l>
<l>Jc sal v seggen welkertiren</l>
<l>Die uiant die wel can uisiren</l>
<l>Met sire lust die lose treken</l>
<l>Daer hi met pleget auebreken</l>
<l>Den dommem lieden sonder hoede</l>
<l>Die gracie die hen got die goede</l>
<l>Verlenen pleget omme dat</l>
<l>Dat si dis souden hen te bat</l>
<l>Jn goeder ufeningen proeuen</l>
<l>Dis alle menschen wel behoeuen</l>
<l>Hi plach ter nonnen comen lise</l>
<l>Jn eenes ijongelinges wise</l>
<l>Die uol uan sire ijogde scheen</l>
<l>Want wel gesett op sine been</l>
<l>So was hi. als en ijonc sariant</l>
<l>Schone. amoreus. ende achemant</l>
<l>Aldos ter nonnen comen plach</l>
<l>dogene met door hand H bovengeschreven e: doegene</l>
<l>lees dommen</l>
<l>Verlenen met door hand H bovengeschreven e: verleenen</l>
<l>Die uiant lise op elken dach</l>
<l>Daer hise in hemeliken steden</l>
<l>Betrapede. ochte in haren beden</l>
<l>Ochte elre daer si plach tesine</l>
<l>Daer heuet hi gedaen in schine</l>
<l>Met loser talen dat hi ware</l>
<l>Geminnet gerne also uan hare</l>
<l>Alse een die ualsche minne dreget</l>
<l>Jnt herte. die hem so uerweget</l>
<l>Dat hi ne can gehermen nit</l>
<l>Mar darna poget ende spit</l>
<l>Dat hi en simpel magedijn</l>
<l>Daer hi gemint af willet sijn</l>
<l>Te sire minnen moge bringen</l>
<l>Dos plach met boser ufeningen</l>
<l>Die uiant suken sijn geuoech</l>
<l>An die ijonfrowe. die uerdroech</l>
<l>Wel dikke ongerne sijn getrachte</l>
<l>Want hise so in dolo brachte</l>
<l>Mettindat hi hare aneleide</l>
<l>Dat hare al die bedachtechheide</l>
<l>Ontgeuen wart. ende al die raet</l>
<l>Daer si met mochte sijn baraet</l>
<l>Beschiwet hebben. hadde si</l>
<l>Betide raet gesochtt. warbiDat</l>
<l>si dis mochte sijn onstaen</l>
<l>Mar dis en heft si nit gedaen</l>
<l>Omdat si waende dat het ware</l>
<l>En mensche die daer quam te hare</l>
<l>Een uan din risen ijongelingen</l>
<l>Die ommegaen met selken dingen</l>
<l>Daer si met taenen die ijonfrowen</l>
<l>Din si uan minnen ende trowen</l>
<l>Doen een gelof schone ende loes</l>
<l>Daer si bedrigen met altoes</l>
<l>Degene dis hen nit ne hoeden</l>
<l>Want dar si minst dis schampes moeden</l>
<l>Dar schrinken sise dikke meest</l>
<l>Mar siderdat die euel gheest</l>
<l>So uerre ontdekkede sijn spel</l>
<l>Dat die ijonfrowe wiste wel</l>
<l>Dat het en ware mensche nit</l>
<l>lees dole</l>
<l>met verwijzing hierheen een overbodig gheen onder aan de bladzijde toegevoegd, hand O</l>
<l>Die hem so wonderlic gelit</l>
<l>Te hare wert. mar een uiant</l>
<l>En drogenere ende een triwant</l>
<l>Een van din ualschen losengiren</l>
<l>Die hen bi wilen plegen kiren</l>
<l>Jn menschen uormen. ende sijn</l>
<l>Jn didsche na din wane mijn</l>
<l>Genoemet alue ende oc eluinnen</l>
<l>Nadindat si hen doen bekinnen</l>
<l>Din lieden. ende laten schowen</l>
<l>Jn manne uormen ende in urowen</l>
<l>Want daer si mannes wise toegen</l>
<l>Ende om der urowen lachter poegen</l>
<l>Daer sijn si alue. mar daer si</l>
<l>Din mannen willen comen bi</l>
<l>Daer sijnt eluinnen. want si dan</l>
<l>Der urowen uorme dragen an</l>
<l>Gelikerwisedat die quade</l>
<l>Die pogde na der nonnen schade</l>
<l>Hem togede in ens mans gelike</l>
<l>En wiste si in erterike</l>
<l>Wat rade suken daer si mochte</l>
<l>Die uiant die se so besochte</l>
<l>Nachts ende dags. beschiwen mede;</l>
<l>Want so si meer dariegen dede</l>
<l>Met beden och met andren saken</l>
<l>So si gereeder uant te wraken</l>
<l>Din uiant alse hi wederquam</l>
<l>Want alse hi iwent dis uernam</l>
<l>So heuet hi te hare wert</l>
<l>Geschouden so ende oc gebert</l>
<l>Dat si was blide ho sijs begaf</l>
<l>Dos heuet al tebrokenaf</l>
<l>Die losengir ende afgewonnen</l>
<l>Met sire lust. der armer nonnen</l>
<l>Dat goet uan uromeliken daden</l>
<l>Want si so sere was uerladen</l>
<l>Dat si ne wiste plegen wis</l>
<l>Warbi si mochte dat uerlis</l>
<l>Beschiwen. ende sijn ontgaen</l>
<l>Den uiant die se hilt geuaen</l>
<l>Oc segt uan hare al ouerwaer</l>
<l>urowen met door hand H ? bovengeschreven u: urouwen urowen met door hand H ? bovengeschreven u: urouwen</l>
<l>Die iacobijn die here mar</l>
<l>Die meester derre uiten was</l>
<l>Dat si so sere in dat gedwas</l>
<l>Verblindet wart in corten tide</l>
<l>Dat si gelaten sonder mide</l>
<l>Die heilege ordene hebben woude</l>
<l>Ende oc ut haren clostre soude</l>
<l>Wel hastelike sijn gegaen</l>
<l>En hadt die grote cracht gedaen</l>
<l>Van starken beden daer si plagen</l>
<l>Dat mede ontkiren die se sagen</l>
<l>Din commer dogen also suar</l>
<l>Mar selke liede waren daer</l>
<l>Die terre dinc noch bat gerieden</l>
<l>Die seiden dat men soude ontbieden</l>
<l>Al dese dinc met waren warden</l>
<l>Der urier godes brut. lutgarden</l>
<l>Die hadde macht uan onsen here</l>
<l>Van allen commere ende seere</l>
<l>Te loecene igewelken. dis</l>
<l>Behoeuede. ende sijn uerlis</l>
<l>Ontbant uan selken stukken hare</l>
<l>Ende dartoe bidden dat si ware</l>
<l>Ontfarmech dire cranker nonnen</l>
<l>Die uan din uiant was verwonnen</l>
<l>So ijammerlic dat si die doet</l>
<l>Begerde meer. dan in die noet</l>
<l>Ende in die commerlike pine</l>
<l>Van herten. langer it tesine</l>
<l>Aldos beraden die ijonfrowen</l>
<l>Onboden al te goeder trowen</l>
<l>Van derre nonnen die mesquame</l>
<l>Der maget fijn uan goeden name</l>
<l>Lutgarden. die uan derre dinc</l>
<l>Dergerre bede gerne ontfinc</l>
<l>Die ouer die ijonfrowe baden</l>
<l>Do ginc die magt met goeden staden</l>
<l>Te gode senden ene bede</l>
<l>Vor die ijonfrowe. die si dede</l>
<l>Met selken wille dat si saen</l>
<l>Van onsen here was ontfaen</l>
<l>Dat heuet men wel sent vernomen</l>
<l>Want doe die bede was uolcomen</l>
<l>So wart getroestt der nonnen moet</l>
<l>Sodat harre herte in rasten stoet</l>
<l>Meer dan het dede nie teuoren</l>
<l>Want die se willen plach becoren</l>
<l>Die alf die felle losengir</l>
<l>Hi heft uerloren sinen kir</l>
<l>Dat gaen. dat comen. altemale</l>
<l>Te hare al sonder wedertale</l>
<l>Want siderdat lutgart die goede</l>
<l>Die nonne ontfinc in hare hoede</l>
<l>En was die uiant noit sider</l>
<l>So machtech. dat hi conde wider</l>
<l>Aldaer dis comens it geplegen</l>
<l>Dos heft die maget welgedegen</l>
<l>Lutgart. din viant al uercrachtt</l>
<l>Ende oc der nonnen so gesachtt</l>
<l>Din commer daer si aue qual</l>
<l>Dat si uergat hars leedes al</l>
<l>Ende alles commers ende pinen</l>
<l>Dat dede si wel sider schinen</l>
<l>Volcomelic in haren dagen</l>
<l>Want aldegene die se sagen</l>
<l>An hare welgerakde leuen</l>
<l>Dat si texemple heft gegeuen</l>
<l>Hen allen. hebben wel uerstaen</l>
<l>Dat si uan gode was ontfaen</l>
<l>Te sire nameliker minnen</l>
<l>Dartoe so mote wi gewinnen</l>
<l>Din seluen spoet. daer si die mede</l>
<l>Uerwarf. dat was lutgarden bede</l>
<l>Der maget edel ende goet</l>
<l>Die menechwerf in staden stoet</l>
<l>Dengenen die it schaden namen</l>
<l>Van commere ochte uan mesquamen</l>
<l>Daer si af wilden sijn genesen</l>
<l>Gebenedijt so motsi wesen.</l>
<l>Vandindat so yolenden bekirde. ende uandindat</l>
<l>sise te hare weder hit comen na hare doet</l>
<l>.xiij. Monstrisopsambere es genamet.</l>
<l>met verwijzing hierheen een overbodig ende in de marge toegevoegd, hand O so is interlineair toegevoegd, hand C?</l>
<l>En closter. din wel lof betamet.</l>
<l>Van suarten nonnen. alsic wane</l>
<l>Dar droch die suarte cleder ane</l>
<l>Ter urowen tide in dat conuent</l>
<l>Een edele nonne. hit yolent</l>
<l>Die was alse ons met waren warden</l>
<l>Die uite seget. uan lutgarden</l>
<l>Geminnet sere ende utuercoren</l>
<l>Daeran en heft si nit uerloren</l>
<l>Want sider bi der vrowen rade</l>
<l>So heuet si wel grote schade</l>
<l>Beschiwet an hars selues leuen</l>
<l>Want daer si wilen was begeuen</l>
<l>Daer was so clene dat bedwanc</l>
<l>Ende oc die ordine also cranc</l>
<l>Dat elc daer dede sinen wille</l>
<l>Beide oppenbarlic ende stille</l>
<l>Gelicdat men noch elre sit</l>
<l>Jn somen steden. daer men plit</l>
<l>Der goeder seden alte maten</l>
<l>Dat men allene din prelaten</l>
<l>Die alte slap sijn ende trege</l>
<l>Ten dogeden. ende uten wege</l>
<l>Degene leiden die si souden</l>
<l>Met rechte in goeden wegen houden</l>
<l>Daer hen gerieuet in tegane</l>
<l>Met rechte witet. alsic wane</l>
<l>Daromme dis die maget fijn</l>
<l>Lutgart. oc sach en lettelkijn</l>
<l>Die nonne butenweges terden</l>
<l>Dis si daer mochte wel gewerden</l>
<l>Omdat bedwanges hadde min</l>
<l>Dan hem betam. har domme sin</l>
<l>So heuet si daerna gestaen</l>
<l>Dat si taiwires worde ontfaen</l>
<l>Daer si in dogdeliken dingen</l>
<l>Becliuen mochte. ende oc bedwingen</l>
<l>Har seluen. ende nemen ware</l>
<l>Ter silen. ende sijn uor hare</l>
<l>Mar doe die maget goedertiren</l>
<l>hier volgt een overtollige, doorgestreepte regel: Daer si taiwires worde ontfaen</l>
<l>Daertoe began har herte kiren</l>
<l>Wel saen der nonnen si gheriet</l>
<l>Dat si din suarten cloester liet</l>
<l>Ende es taiwires ingecregen</l>
<l>Der ordenliker seden plegen</l>
<l>Die men aldaer noch houdet bat</l>
<l>Daent elre doet in somer stat</l>
<l>Mar doe die nonne was gerakt</l>
<l>Daer si dis leuens heft gesmaekt</l>
<l>Dis si teuoren noit eer</l>
<l>Gepruft en hadde min no meer</l>
<l>Ende andre pointe ende andre seden</l>
<l>Daer uant. die waren bat besneden</l>
<l>Dan die si daer van elre brachte</l>
<l>Want die teuoren dikke sachte</l>
<l>Plach beide op bedden. ende op plumen</l>
<l>Te liggene. ende bi costumen</l>
<l>Te nuttene alrehande spise</l>
<l>Ende oc abijt uan diren prise</l>
<l>Te dragene. ende in allen stonden</l>
<l>Tesine vri ende ongebonden</l>
<l>Van ordenliken seden. nv</l>
<l>Die cleeder moste dragen ru</l>
<l>Met langen loken. ende laten</l>
<l>Genugen hare oc dat si aten</l>
<l>Die andre nonnen daer si mede</l>
<l>Gesellet was in dire stede</l>
<l>Ende oc bedwanges meer uerdragen</l>
<l>Dan te monstris die nonnen plagen</l>
<l>Dat hare was en groet torment</l>
<l>Began donwillege yolent</l>
<l>Beclagen hare al ouerlut</l>
<l>Dat si die suarte cleder ut</l>
<l>Ende oc die grauue hadde angedaen</l>
<l>Lutgart die heuet dit uerstaen</l>
<l>Ende hare was uan herten hout</l>
<l>Wel menechwerf daeromme schout</l>
<l>Ende oc kastijde die ijonfrowe</l>
<l>Jn karitaten ende op trowe</l>
<l>Darto so bat omodelike</l>
<l>Din coninc uan din hemelrike</l>
<l>Lutgart die maget welgedegen</l>
<l>Dat hi ne liete nit uertregen</l>
<l>Der cranker yolenden moet</l>
<l>Mar gaue gracie ende spoet</l>
<l>Dat si met goeder vfeningen</l>
<l>Har leuen moste also uolbringen</l>
<l>Dat si met eeren ende uromen</l>
<l>Te goeden inde moste comen;</l>
<l>Al dat lutgart die maget fijn</l>
<l>Te goede bat dat moste sijn</l>
<l>Want hijs onsseggen nit ne conde</l>
<l>Dat wart gepruft in corden stonde</l>
<l>An yolenden. want si saen</l>
<l>Van gode gracie heft ontfaen</l>
<l>So groet. dat si al oppenbare</l>
<l>Vertoget heuet dat si ware</l>
<l>Ter minnen godes utuercoren[;]</l>
<l>Want die so trege was teuoren</l>
<l>Dat si ne conde en orison</l>
<l>Met urier herten nit gedon</l>
<l>Si wart so sere ontfunket al</l>
<l>Van minnen. dat sireaue qual</l>
<l>Ende alle dage ilancsomere</l>
<l>Har herte uugde an onsen here</l>
<l>Met starken beden ende lanc</l>
<l>Ende oc har seluen so bedwanc</l>
<l>Met ordenliker disciplinen</l>
<l>Dat si har leuen dede schinen</l>
<l>Al oppenbare. ende oc daraf</l>
<l>Din andren goet exempel gaf</l>
<l>So lange dos heft toegenomen</l>
<l>Die nonne in dogdeliker vromen</l>
<l>Jn minnen ende in karitaten</l>
<l>Ende alre vromeliker baten</l>
<l>Dat got die coninc van den trone</l>
<l>Die wel te geldene es gewoene</l>
<l>Dis men uerdint in desen liue</l>
<l>Ende es uan sinen ghichten riue</l>
<l>Waerdat si welbestadet sijn</l>
<l>Wel heuet sent gedaen in schijn</l>
<l>Dat hem bequam terechte wale</l>
<l>lees corten</l>
<l>Der nonnen wesen altemale [;]</l>
<l>Want sider ouer lange stonde</l>
<l>Alse yolent die wale conde</l>
<l>Hars selues wesen so begaden</l>
<l>Dat si daermede stont in staden</l>
<l>Ende oc exempel gaf uan din</l>
<l>Hen allen die se mochte sien</l>
<l>Got die die werelt al geboet</l>
<l>Dor sine ontfarmechheide groet</l>
<l>Gaf hare in ghichten ommedatDat</l>
<l>si der silen dis tebat</l>
<l>Volplegen soude. ende oc bewaren</l>
<l>Uan harre silen thenenuaren</l>
<l>Dat si din nameliken dach</l>
<l>Jnt herte binnen wel uersach</l>
<l>Op welken dat si henen soude</l>
<l>Bekiren in der gods gewoude</l>
<l>Ende alse doe die nonne goet</l>
<l>Van godes haluen dat uerstoet</l>
<l>Dat si der doet begonste naken</l>
<l>Ginc si lutgarden cundech maken</l>
<l>Met groten uresen die niemare</l>
<l>Ende oc op trowe bidden hare</l>
<l>Dor gode uan din paradise</l>
<l>Die hare ontdekket hadde lise</l>
<l>Die niemare ende weten lit</l>
<l>Dat sise ne besweke nit</l>
<l>Nv terre wilen. mar ontfinge</l>
<l>Die arme sile in har gedinge</l>
<l>Op welken tijt dat si uerschide</l>
<l>Des bat met harde groten niede</l>
<l>Lutgarden suster yolent</l>
<l>Want si ontsach dat suar torment</l>
<l>Din commer groet. die suare pine</l>
<l>Daer allen silen in tesine</l>
<l>Staet sonder tuiuel. die in sonden</l>
<l>Na desen liue werden uonden</l>
<l>Mar doe die maget goedertiren</l>
<l>Lutgart uernam in wat maniren</l>
<l>Began te taelne die ijonfrowe</l>
<l>Gewan si schire groten rowe</l>
<l>Ende ongedout int herte binnen</l>
<l>Want si met sonderlinger minnen</l>
<l>Hadde yolenden darteuoren</l>
<l>Geminnet lange ende utuercoren</l>
<l>Dis heft die maget welgedaen</l>
<l>Jnt herte groten rowe ontfaen</l>
<l>Alse ouerwaer si heft uernomen</l>
<l>Dat scheeden suar dat moste comen</l>
<l>Saen tuschen hare ende yolenden</l>
<l>Die got soude emmer hare onssenden</l>
<l>Jn corten tiden. mar nochtan</l>
<l>Dor al dat si dis seer gewan</l>
<l>So heuet si met suter spraken</l>
<l>Begonnen weder blide maken</l>
<l>Der nonnen moet die sere was</l>
<l>Uerbloedet. eer si dis genas;</l>
<l>Si seide suster yolent</l>
<l>Die merket ende wel bekent</l>
<l>Wat an dit brosche lijf geleget</l>
<l>Dat ons so saen failliren pleget</l>
<l>Es hi so uroet uan sinne dan</l>
<l>Dat hi hem wel bedinken can</l>
<l>Hoe menech commer ende leet</l>
<l>Te doegene allen menschen steet</l>
<l>Die hir ontfaen uan moedre lijf</l>
<l>Hoe ijammerech ende hoe katijf</l>
<l>Es die nature uan ons allen</l>
<l>Hoe dikke ons oc hir moet mesfallen</l>
<l>Jc seggv wel in rechten trowen</l>
<l>Dat hem en darf nit harde rowen</l>
<l>Dat henenscheeden opdat hi</l>
<l>Also uersin teuoren si</l>
<l>Ende oc bewart uan sekerheiden</l>
<l>Dat hi der doet wel moge ontbeiden</l>
<l>Want ouer dit kaitiue leuen</l>
<l>So werdet hem darna gegeuen</l>
<l>Dat lange lijf dat sonder fijn</l>
<l>Sal eewelic gedurech sijn</l>
<l>Wis mogdi dan onttreden v</l>
<l>Al es die tijt genaket nv</l>
<l>Welsute dochter dat gi selt</l>
<l>Bekiren in die gods gewelt</l>
<l>Mar sijt in hogen ende vro</l>
<l>Want ic v weet bewestet so</l>
<l>uersin met door hand H bovengeschreven e: uersien met verwijzing hierheen ge in de marge toegevoegd, hand O: kaitiue[ge]</l>
<l>Van allen dogdeliken saken</l>
<l>Dat gi welgerne moget naken</l>
<l>Der doet die v na dit saison</l>
<l>Sal ewelike leuen don;</l>
<l>Owi mine utuercorne wert</l>
<l>Hoe lange stonde hebbic begert</l>
<l>Dat scheeden oc uan desen liue</l>
<l>Al mostic doegen doede uiue</l>
<l>Nochtan wildicse gerne ontfaen</l>
<l>Jndindat mi got wilde it saen</l>
<l>Des armes liues hir uerlaten</l>
<l>Dis mi verwasset utermaten</l>
<l>Nochtan so hort wat ic v rade</l>
<l>Al es so groet die gods genade</l>
<l>Dat alle menschen hars genieten</l>
<l>Nochtan en laett v nit uerdrieten</l>
<l>Tontcommerne v uan allen dingen</l>
<l>Die v in doegen mochten bringen</l>
<l>Ochte in uerdrit na dit uerscheeden</l>
<l>Mar gaet v yolent gereeden</l>
<l>Alst got gebiedt die doet tontfaene</l>
<l>Pijnt v met biechten aftedwane</l>
<l>Uolcomenlic alle vwe sonden</l>
<l>Daer gi met sider wordt gebonden</l>
<l>Dat gi uwes sinne wordt so uroet</l>
<l>Dat gi wistt euel ende goet</l>
<l>Want alse gi met bichten sijt</l>
<l>Uan allen sonden wel geurijt</l>
<l>So mogedi wel sekerlike</l>
<l>Der doet ontbeiden. die v rike</l>
<l>Sal maken ende salech mede</l>
<l>Dat nie in desen liue en dede</l>
<l>No gout no schat. noch goet noch haue</l>
<l>Noch amiral noch palesgraue</l>
<l>Noch andren man wie dat hi si</l>
<l>Noch wiue almet. geloeuets mi</l>
<l>Want euenlanc dis sijt gewes</l>
<l>Dat enech mensche leuende es</l>
<l>Jn desen liue och wijf och man</l>
<l>So uerre hi comen nit ne can</l>
<l>Dat hi uersekert si uan allen</l>
<l>Daer menschen pleget af mesfallen;</l>
<l>Want een al es hi nu gesont</l>
<l>Hi werdet siec in corter stont</l>
<l>Al es oc nu en ander blide</l>
<l>Hi werdet droeue in corten tide</l>
<l>Es oc en ander rike nv</l>
<l>Hijs uollic arm. dat seggic v</l>
<l>Oc es een schire worden out</l>
<l>En ander dogt grote ongedout</l>
<l>Uan ongemake och uan mesquamen</l>
<l>En ander pleget hem dis schamen</l>
<l>Dat hi es leelic ochte ontwert</l>
<l>Selc ander es die meer begert</l>
<l>Des goedes dan hijs can gewinnen</l>
<l>Dis draget hi int herte binnen</l>
<l>Afonst tengenen wert masschijn</l>
<l>Din got bat heft daraf uersin</l>
<l>Dos uolgt so menech accident</l>
<l>Din armen menschen yolent</l>
<l>Dis men ne can beschiwen nit</l>
<l>Dat elc die hem beuroedet it</l>
<l>Mach lieuer hebben dor die doet</l>
<l>Telidene. ende ut alre noet</l>
<l>Uerloesset emmermeer tesine</l>
<l>Dan in die werellike pine</l>
<l>Te doegene ongelukke lanc</l>
<l>Dis mogdi weten groten danc</l>
<l>Gode onsen eweliken uader</l>
<l>Dat hi v schire dis algader</l>
<l>Verlaten welt ende ewelike</l>
<l>Doen spannen crone in hemelrike</l>
<l>Daer seldi schone dochter mijn</l>
<l>Gesalegt eewelike sijn</l>
<l>Want daer en sal v nit genaken</l>
<l>Dat v sal mogen droeue maken</l>
<l>Of cranc. of out. ochte ongedegen</l>
<l>Of dat v iwent sal uerwegen</l>
<l>Of dat v sal mesuugen it</l>
<l>Want daer en es des alles nit</l>
<l>Noch ander ongemac negeen</l>
<l>Mar gode louen alineen</l>
<l>Met urien wille. sonder uaer</l>
<l>Dat sal v ambacht wesen daer</l>
<l>vers 4054, eerst vergeten, werd door hand C vervolgens rechts van 4053 en 4055 toegevoegd</l>
<l>Dis seldi plegen wel gedichte</l>
<l>Kare yolent welsute nichte</l>
<l>Daer emmermeer. met allen din</l>
<l>Die oc aldaer dis selues plin</l>
<l>Dat sijn die ingle altesamen</l>
<l>Ende oc die silen die daer quamen</l>
<l>Sentdat si uan der werelt schiden</l>
<l>Die hen dis selues daer genieden</l>
<l>Ende ewelic genieden selen</l>
<l>Daer seldi lacchen ende spelen</l>
<l>Baleren ende wesen blide</l>
<l>Voertanemeer in allen tide</l>
<l>Want v geluc ende v geual</l>
<l>Daer eewelic geduren sal [;]</l>
<l>Nv latet dan v sorgen staen</l>
<l>Sute yolent. want sonder waen</l>
<l>So seggic v dat v mach wesen</l>
<l>Dat steruen lieuer dant genesen</l>
<l>Of dan dat langer wesen hir [;]</l>
<l>Mar dis gi so dat uegeuir</l>
<l>Onttredet. dat die silen quellet</l>
<l>Die nit ne waren hir gestellet</l>
<l>So uaste in dogdeliken dingen</l>
<l>Dat si har leuen mochten bringen</l>
<l>Ten inde. al sonder arge daet</l>
<l>Diet fegeuir daeraue duaet</l>
<l>So manic v bi trowen nv</l>
<l>Die lange tuschen mi ende v</l>
<l>Geweset heuet yolent</l>
<l>Sowanneer gi v iugement</l>
<l>Ende vwe sententie hebt ontfaen</l>
<l>Van gode. dat gi weder saen</l>
<l>Comt tote mi al sonder mide</l>
<l>Daer ic sal lesen mijn getide</l>
<l>Ochte elre daer ic wesen sal</l>
<l>Ende oppenbare ontdekket al</l>
<l>Wat v gegeuen sal te lone</l>
<l>De coninc hebben van den trone</l>
<l>Uor uwen dinst din gi hem daedt</l>
<l>Ende ouer dat gi hebt bestaedt</l>
<l>Wel vwen tijt in karitaten</l>
<l>Oc seldi mi dan weten laten</l>
<l>Ochte v behort te dogene it</l>
<l>ingle met door hand H bovengeschreven e: ingele</l>
<l>Der pinen die gi so onssit</l>
<l>Want es dat sake dat in pine</l>
<l>Staet vwer silen daer tesine</l>
<l>So sijt dis seker sonder waen</l>
<l>Dat ic v sal in staden staen</l>
<l>Getrowelic tote ander stont</l>
<l>Dat mi sal wale wesen cont</l>
<l>Dat gi uan pinen sijt ontladen</l>
<l>Ende oc ontfaen ter gods genaden.</l>
<l>Mar wetti wat ic v beuele</l>
<l>Die uiant die van quaden spele</l>
<l>Es ende loes. hi brenget gerne</l>
<l>Met sinen dorperliken scherne</l>
<l>Die fantasien ons teuoren</l>
<l>Daer hi ons pleget met becoren</l>
<l>Ende oc teijoncst bedriegen soude</l>
<l>Wart dat mens hem gehingen woude</l>
<l>Daromme op welken tijt dat gi</l>
<l>Hir wedercomet tote mi</l>
<l>Eer gi begint met vwer spraken</l>
<l>Hoet met v staet. mi cundech maken</l>
<l>So segget lude ende oppenbare</l>
<l>Met hoger stemmen ende clare</l>
<l>Ten irsten. benedicite</l>
<l>Darna so leest dat sute aue</l>
<l>Dat sute uers daer wilen mede</l>
<l>Die urowe die noit sonde en dede</l>
<l>Die ingel gruette gabriel</l>
<l>Die hofschelic dede ende wel</l>
<l>Ter maget edel sijn salut</l>
<l>Oc seldi lesen mede alut</l>
<l>Din paternoster uore of na</l>
<l>Also dat ikken wel uersta</l>
<l>Dan salic weten wel dat gi</l>
<l>Uan godeshaluen tote mi</l>
<l>Sijt comen daer. want die uiant</l>
<l>Al can hi maken din triwant</l>
<l>Ende dekken hem met ualschen roeme</l>
<l>Die bedingen die ic v noeme</l>
<l>En heft hi nit geleert alnoch</l>
<l>Dos mach men kinnen sijn bedroch</l>
<l>Dos kennict oc op somen tijt</l>
<l>Dos salic weten dat gi sijt</l>
<l>Die selue die gi wilen wart</l>
<l>Sidi van pinen dan uersuart</l>
<l>Dat seldi mi aldaer ontbinden</l>
<l>Oc seldi dan wel onderuinden</l>
<l>Ochte ic v sal getrowe sijn</l>
<l>Jiaic mine utuercorne fijn</l>
<l>Jc sal v helpen sonder wanc</l>
<l>Sodat ghijs mi selt weten danc</l>
<l>Want ouer een sijt seker des</l>
<l>Dat mijn gebet selc als het es</l>
<l>Opdat gi pinen doget it</l>
<l>En sal v dan failliren nit</l>
<l>Nochtan so hopic ende wane</l>
<l>Dat v sal sijn gereet tontfane</l>
<l>Na desen liue got die here</l>
<l>Daer gi uan commere ende seere</l>
<l>Selt sijn ontladen ewelike</l>
<l>Dis onne v got uan hemelrike;</l>
<l>Aldos so heft die maget uroet</l>
<l>Getrostet der ijonfrowen moet</l>
<l>Ende oc so toegesproken hare</l>
<l>Dat si uan sorgen ende uare</l>
<l>Ontladen bleef ende al uerloestt</l>
<l>Ende oc int herte so getroestt</l>
<l>Dat si dis dankde sider lise</l>
<l>Din coninc uan din paradise</l>
<l>Ende oc lutgarden sire brut</l>
<l>Dis hare al dede comen ut;</l>
<l>Mar doe die tijt genaket was</l>
<l>Daer ic hiruore v aue las</l>
<l>Dat si dit leuen soude laten</l>
<l>Met blider herten utermaten</l>
<l>Ende oc met urovden harde groet</l>
<l>So es si comen toter doet</l>
<l>Dat heft gedaen die gods genade</l>
<l>Die hare gaf wille ende stade</l>
<l>Tebeterne al dat si teuoren</l>
<l>Mesgrepen hadde. ende oc uerloren</l>
<l>Hars tides wileneer si quam</l>
<l>Taiwires. dar si weder nam</l>
<l>Jn dogdeliken dingen toe</l>
<l>Mar hort ic sal v seggen hoeDat</l>
<l>sent die saken sijn uergaen</l>
<l>Doe dat uerscheeden was gedaen</l>
<l>Van yolenden. daer ic v</l>
<l>En deel gesegt af hebbe nv</l>
<l>So ginc lutgart tegoeder trowen</l>
<l>Der silen plegen uan der urowen</l>
<l>Met starken beden die si dede</l>
<l>Met langen uastene ende mede</l>
<l>Met disciplinen uele suar</l>
<l>Dit herdde si en stukke. mar</l>
<l>Nit lange en heft si dis geplegen</l>
<l>Want yolent die was gecregen</l>
<l>Tin schonen paradyse wert</l>
<l>Daer si tewetene af begert</l>
<l>Hoe si uan gode was ontfaen</l>
<l>Si es daer wedercomen saen</l>
<l>Ter urowen lise op enen dach</l>
<l>Daer si in kniegebede lach</l>
<l>Ende ouer hare namelike</l>
<l>Te gode uan din hemelrike</l>
<l>Dede een gebet. ende alse daer</l>
<l>Die sile quam. die was so claer</l>
<l>Dat si uerlichtede al die stede</l>
<l>Daer har gebet die urowe dede</l>
<l>Began si spreken sonder beide</l>
<l>Met hoger stemmen ende seide</l>
<l>Uan uerren. benedicite</l>
<l>Mar eer die sile dat aue</l>
<l>Begonste. anwerdde weder dus</l>
<l>Die maget edel. dominus</l>
<l>Doe las din paternoster na</l>
<l>Ende oc din auemaria</l>
<l>Van din beginne al toten inde</l>
<l>Die sile. also dat wel bekinde</l>
<l>Lutgart die urowe al oppenbare</l>
<l>Datt yolenden sile ware</l>
<l>Die stont bi hare also uerclart</l>
<l>Daromme sprac hare ane lutgart</l>
<l>Jn derre wise. kare mijn</l>
<l>Hir motti willecome sijn</l>
<l>Nv segget mi sute yolent</l>
<l>Hoe hebbedi geuaren sentDat</l>
<l>gi uan derre werelt schidt</l>
<l>Die pine die gi so onttridt</l>
<l>Heft si v noesen it gedaen</l>
<l>trowen met door hand H ? bovengeschreven u: trouwen</l>
<l>Wat iugemente hebdi ontfaen</l>
<l>Wat uonnessen es v gegeuen</l>
<l>Segt mi. sidi met gode bleuen</l>
<l>Ende of gi sijt uan pinen vri</l>
<l>Dat willic weten segget mi;</l>
<l>Antwerde gaf met suten warden</l>
<l>Der wegerakder magt lutgarden</l>
<l>Der nonnen sile aldaer si stoet</l>
<l>Vrie edele maget. urowe goet</l>
<l>Jc ben hir wedercomen nv</l>
<l>Gelijcdat ic gelouede v</l>
<l>Eer ic uan desen liue schit</l>
<l>Mar got die alle dinc uersit</l>
<l>Hi sijs gedanket emmermeer</l>
<l>Dat ic v urowe wileneer</l>
<l>Bekinde. want bi vwen rade</l>
<l>Hebbic beschiwet grote schade</l>
<l>Daer ic mi seluen hadde in brachtt</l>
<l>En haddic mi nit bat bedachtt</l>
<l>Want daer ic wilen was begeuen</l>
<l>Daer leiddic lange stonde en leuen</l>
<l>Wel roekeloes. ende achtte min</l>
<l>Dat wetti wel. op mijn gewin</l>
<l>Dan orborlic mi seluen was</l>
<l>Mar dat ic sider dis genas</l>
<l>Dis dankic v welsute urowe</l>
<l>Want gi mi toeget selke trowe</l>
<l>Dat het mi noch in staden staet</l>
<l>Want gi mi gaeft den irsten raet</l>
<l>Dat ic taiwires sider quam</l>
<l>Daer ic so weder toegenam</l>
<l>Dat got die ewelike uader</l>
<l>Vergaf mi sider allegader</l>
<l>Die commerlike sonden mijn</l>
<l>Gebenedijt so mote hi sijn</l>
<l>Ende oc uerleende sine minne</l>
<l>Die ic so ufende in gewinne</l>
<l>Datt got die here es ouer al</l>
<l>Mi ewelike lonen sal</l>
<l>Jn sinen rike ginderbouen</l>
<l>Daer ikken sal alteenen louen</l>
<l>lees welgerakder</l>
<l>Uoertanemeer in allen tide</l>
<l>Nv sijt in hogen ende blide</l>
<l>Mijn purgatorie es gedaen</l>
<l>Ende ic uan gode ben ontfaen</l>
<l>Met hem tewesene ewelike</l>
<l>Daerbouen in sijn hemelrike</l>
<l>Daer salic uwes urowe ontbeiden [;]</l>
<l>Got motu yolent geleiden</l>
<l>Sprac weder altehant lutgart</l>
<l>Die selue got die dese uart</l>
<l>Beschikket heuet. hi motv</l>
<l>Kare yolent geleiden nv</l>
<l>Oc dankic ende loue sere</l>
<l>Den hogsten coninc onsen here</l>
<l>Dis hi v gracie heft gegeuen</l>
<l>Warbi gi sijt behouden bleuen</l>
<l>Nv biddic v sute yolent</l>
<l>Dat gi die grote noet bekent</l>
<l>Daer ic noch ben uerladen mede</l>
<l>Ende vwe sonderlinge bede</l>
<l>Te gode uuret ouer mi [;]</l>
<l>Dat doic gerne maget urj</l>
<l>Got selue hi motu achterwaren</l>
<l>Sprac si. ende es enwechgeuaren</l>
<l>Doe bleef lutgart die maget reene</l>
<l>Daer liggende op die stede allene</l>
<l>Daer yolent te hare quam</l>
<l>Blide ende uro. want si uernam</l>
<l>Dat got die sile salechlike</l>
<l>Ontfangen hadde. alse ewelike</l>
<l>Met hem te wesene. ende schone</l>
<l>Te louene hem in sinen trone</l>
<l>Dis was so uro lutgarden moet</l>
<l>Der maget edel ende goet</l>
<l>Dat si dis dankede onsen here</l>
<l>Met blider herten uele sere</l>
<l>Eer si uandaer es opgestaen</l>
<l>Dos sijn die saken daer uergaen;</l>
<l>Mar got die here es ouer al</l>
<l>Hi motons geuen selc geual</l>
<l>Dat ons dat ewelike leuen</l>
<l>Dat yolenden wart gegeuen</l>
<l>Doe si uan derre werelt schit</l>
<l>Begeuen dan ne mote nit</l>
<l>Alse ons dit leuen sal failliren</l>
<l>Dis si die maget goedertiren</l>
<l>Gehelpech ons. lutgart die fine</l>
<l>Gelicdat si bestont tesine</l>
<l>Dergerre daer ic hebbe nv</l>
<l>Dit bispel af getellet v.</l>
<l>Vandindat hars selues suster te hare quam na</l>
<l>hare doet.</l>
<l>Met rechte mogen alle louen.</l>
<l>Den hogsten heere van daerbouen.</l>
<l>Die spreken horen uan lutgarden</l>
<l>Met rechte moet met schonen warden</l>
<l>Die maget edel ende fijn</l>
<l>Lutgart altoes gelouet sijn</l>
<l>Want sonder tuiuel oppenbare</l>
<l>So seggic v dat men uan hare</l>
<l>Die dogt uolprisen nit ne can</l>
<l>Noch al dat goet dat si gewan</l>
<l>Jn haren dagen. ende oc mede</l>
<l>Dat si din andren lieden dede</l>
<l>Want alsic v in somen stonden</l>
<l>Met waerre talen hebbe ontbonden</l>
<l>Ende oc alnoch ontbinden sal</l>
<l>Die maget gode liefgetal</l>
<l>Si stont hen allen gerne in staden</l>
<l>Die si uan pinen sach uerladen</l>
<l>Na hare macht getrowelike</l>
<l>Want si uan wille was so rike</l>
<l>Dat si ne conste nit gelaten</l>
<l>Die werke goet van karitaten</l>
<l>Uan ufeningen achterbliuen</l>
<l>Mar allen mannen ende wiuen</l>
<l>Waren si uremde. och waren si</l>
<l>Van uerren comen. och uan bi</l>
<l>Halp si uercrigen dat si sochten</l>
<l>Sodat sis hen belouen mochten</l>
<l>Oc seggic v in goeder trowen</l>
<l>Dat got lutgarden der ijonfrowen</l>
<l>Gegeuen hadde alselken spoet</l>
<l>Dat si wel dikke in staden stoet</l>
<l>sis met door hand C of H bovengeschreven i: siis</l>
<l>Din armen silen din in pine</l>
<l>Dis uegeuirs geuil tesine</l>
<l>Dit hebbedi oc wel uerstaen</l>
<l>Jn somen stonden. ende saen</l>
<l>Noch bat selt weten. opdat gi</l>
<l>Met staden willet horen mi</l>
<l>Nv hort wat ic v noch bediede</l>
<l>Tin seluen tiden het gescide</l>
<l>Dat ene welgerakde urowe</l>
<l>Rike ende wert. van haspengowe</l>
<l>Die suster was der maget fijn</l>
<l>Lutgarden. alse het moste sijn</l>
<l>Ende igewelken uan ons allen</l>
<l>Te sinen tide moet geuallen</l>
<l>Verscheeden es uan desen liue</l>
<l>Daer wi uerdoerde . wi kaitiue</l>
<l>Op souden schowen ende merken</l>
<l>Ende oc met dogdeliken werken</l>
<l>Also bewesten onse leuen</l>
<l>Dat wi teijoncst behouden bleuen</l>
<l>Mar lettel siet men selker liede</l>
<l>Die hen met also starken niede</l>
<l>Geuugen an die godes minne</l>
<l>Dat si al doen ut haren sinne</l>
<l>Daer sonden it geleget an.</l>
<l>Hirbi so comt dat menech man</l>
<l>Ende oc altoe wel menech wijf</l>
<l>Alse hem failliret hir dat lijf</l>
<l>Jnt uegeuir moet doegen pine</l>
<l>Nochtan dat wale was in schine</l>
<l>Dat hi met dogdeliken daden</l>
<l>Wel conde sinen tijt bestaden</l>
<l>Eer hem ontginc dit leuen hir</l>
<l>Want emmer moet dat uegeuir</l>
<l>Besuken elken sonder waen</l>
<l>Eer hi uan gode werdt ontfaen</l>
<l>Jn sinen rike. die uan sonden</l>
<l>En es algader nit ontbonden</l>
<l>Alse hi dit leuen laten moet</l>
<l>Aldos so wart die urowe goet</l>
<l>Lutgarden suster daer ic v</l>
<l>Dit bispel af uertrekke nv</l>
<l>Tehant gewiset oc. aldaer</l>
<l>Si moste doegen pine suar</l>
<l>Dat was tin uegeuire. want</l>
<l>Al was si dogdelic bekant</l>
<l>Ende oc uermaert van goeden daden</l>
<l>Die hare oc stonden wel in staden</l>
<l>Doe si uan derre werelt schit</l>
<l>Nochtan en was si quite nit</l>
<l>Van pinen. die uan sonden clene</l>
<l>Dergerre silen maken reene</l>
<l>Din got dat ewelike leuen</l>
<l>Na sal in sinen rike geuen</l>
<l>Mar doe uerscheeden was die urowe</l>
<l>Te tongere op dat haspengowe</l>
<l>En wisteraf no meer no min</l>
<l>Lutgart die was taiwires in</l>
<l>Want eer die boden die te hare</l>
<l>Die urowe sendde. die nimare</l>
<l>Volbrachten toter maget fijn</l>
<l>So was die urowe en stukkelkijn</l>
<l>Verscheeden. ende enwechgecregen</l>
<l>Vor gode rekeningen plegen</l>
<l>Van allen dat si ie gedede</l>
<l>Uan goede ende oc uan quade almede</l>
<l>Mar wildi weten hoe uernam</l>
<l>Die maget. eer te hare quam</l>
<l>Die bodeschap uan derre dinc</l>
<l>Te welken pointe si uirginc</l>
<l>Jc segget v hort harewert</l>
<l>Die maget edel ende wert</l>
<l>Jn kniegebede was gelegen</l>
<l>Ende ere beden soude plegen</l>
<l>Op enen dach taiwires binnen</l>
<l>Die bede ginc si doe beginnen</l>
<l>Met groten goeme. ende also saen</l>
<l>Alse een der deele was gedaen</l>
<l>Van hare beden. horde si</l>
<l>Met hoger stemmen lude. owi</l>
<l>Uan hogen roepen bouen hare</l>
<l>Darna so rip al oppenbare</l>
<l>Die selue stemme die daer sprac</l>
<l>Ai lutgart mijn ongemac</l>
<l>Comic v togen. want ic weet</l>
<l>Dat v moet sijn uan rechte leet</l>
<l>Dat ic met pinen ben uerladen</l>
<l>Mar wildi mi nv staen in staden</l>
<l>Gelic gi hebbet uremden lieden</l>
<l>Gedaen. die uore mi uerschiden</l>
<l>Soquitedi v urowe wel</l>
<l>Want uele bat dan imene el</l>
<l>Betamet mi uan v te sine</l>
<l>Geholpen. werde suster mine</l>
<l>Alsic met leede ben beuaen</l>
<l>Want sonder tuiuel ende waen</l>
<l>Wasic u suster. ende gi</l>
<l>Wart oc de mine maget urj</l>
<l>Mar ouerwaer so si v cont</l>
<l>Dat ic alnv tederre stont</l>
<l>Uerscheeden ben uan desen liue</l>
<l>Nv sijt mi dan uan helpen riue</l>
<l>Want ikkes hebbe wel tedoene</l>
<l>Gelijc gi wart den abt symone</l>
<l>Ende yolenden suster goet</l>
<l>Din wel vwe helpe in staden stoet</l>
<l>Ende andren lieden oc almede</l>
<l>Din wel gerieuet vwe bede</l>
<l>So salic sijn uerloesset schire</l>
<l>Van din wel scharpen uegeuire</l>
<l>Daer ic noch met uerladen ben</l>
<l>Gelijcdat moet geuallen hen</l>
<l>Die quite en sijn uan sonden nit</l>
<l>Alsic en was doe ic uerschit</l>
<l>Nv uaric wech. die selue got</l>
<l>Die ouer al heft sijn gebot</l>
<l>Hi motu meerren lof ende eere</l>
<l>Voertane altoes ende emmermere</l>
<l>Doe dese wart gesproken waren</l>
<l>So es die siele enwechgeuaren</l>
<l>Alsonder letten altehant</l>
<l>Die maget die wel onderuant</l>
<l>Dat si ne soude nemmermeer</l>
<l>Die suster sien. en migel seer</l>
<l>Jn herte binnen si gewan</l>
<l>Ende oc uan binnen saen began</l>
<l>So groten rowe har herte doegen</l>
<l>Dat hare spronken uten ogen</l>
<l>Die trane migel ende groet</l>
<l>Want harre goeder suster doet</l>
<l>En conde si al sonder clagen</l>
<l>Noch sonder rowe nit uerdragen</l>
<l>Nochtan al was lutgart die goede</l>
<l>Also beuaen met droeuen moede</l>
<l>Began si danken des algader</l>
<l>Gode onsen eweliken uader</l>
<l>Die doet algader sinen wille</l>
<l>Beide oppenbarlic ende stille</l>
<l>Ende alse was die danc gedaen</l>
<l>Eer si uandaer es opgestaen</l>
<l>Began si bidden hertelike</l>
<l>Din coninc uan den hemelrike</l>
<l>Dat hi die sile ontladen woude</l>
<l>Van alre commerliker schoude</l>
<l>Daer si uerladen mede was</l>
<l>Darna si dat placebo las</l>
<l>Ende andre beden die si conste</l>
<l>Darna din soutre si begonste</l>
<l>Din las si oc al toten inde</l>
<l>Ouer die suster die si minde</l>
<l>Met goeder herten daerteuoren</l>
<l>Dos heft die maget utuercoren</l>
<l>Der silen so gestaen in staden</l>
<l>Dat si uan pinen wert ontladen</l>
<l>Jn corten stonden. ende saen</l>
<l>Jn hemelrike toe ontfaen</l>
<l>Daer si sal ewelike louen</l>
<l>Den hogsten coninc van daerbouen [;]</l>
<l>Dis moet geloeuen igewelc</l>
<l>Want hare bede was soselc</l>
<l>Die bat ouer die urowe goet</l>
<l>Dat si altoes in staden stoet</l>
<l>Dengenen daer si ouer bat</l>
<l>Oc mogen wel bekinnen dat</l>
<l>Die uan lutgarden altemale</l>
<l>Onthouden hebben mine tale [.]</l>
<l>Nv motons allen sonderlinge</l>
<l>Also ontfaen in har gedinge</l>
<l>Lutgart die maget welgedegen</l>
<l>Ende oc tin rike wert gewegen</l>
<l>Alse ons dit lijf failliren sal</l>
<l>Ende ons uerleenen selc geual</l>
<l>Dat wi tire eweliker uromen</l>
<l>Alsonder pine moten comen.</l>
<l>Vandindat hare verboden was dat sacrament</l>
<l>tontfane. ende hoe dat gewroken was.</l>
<l>.xv. Uvildi noch horen uan der nonnen.</l>
<l>Daer v dit dicht af es begonnen.</l>
<l>Dat es lutgart die maget fijn</l>
<l>En harde schone exempelkijn</l>
<l>Daer igewelc in mach bekinnen</l>
<l>Die uriheit uan der godes minnen</l>
<l>Jc saelt v seggen. hort na mi</l>
<l>Die maget edel ende urj.</l>
<l>Hadde enen sonderlingen sede</l>
<l>Die goet was ende schone almede</l>
<l>Dat was dat si met groten ghere</l>
<l>Elks sonnendages tin outere</l>
<l>Tis pristers handen lise ginc</l>
<l>Ende daer dat sacrament ontfinc.</l>
<l>Dat hoge. dat gebenedijde</l>
<l>Dat got sacrerde teenen tide</l>
<l>Met sinen werdeliken monde</l>
<l>Dat was aldaer ter seluer stonde</l>
<l>Dat sine ijongren alle saten</l>
<l>Dis donresdags met hem ende aten</l>
<l>Alse hi dis uriendags darna</l>
<l>Gepassijt wart in golgatha</l>
<l>Dit es dat werde sacrament</l>
<l>Ende oc dat starke muniment</l>
<l>Dat ihesus kerst ons menschen lit</l>
<l>Doe hi uan derre werelt schit</l>
<l>Op minne ende op gerechte trowe</l>
<l>Dat plach ontfangen die ijonfrowe</l>
<l>Elcs sonnendags te goeder tijt</l>
<l>Want menech gheestelic delijt</l>
<l>Plach sire dikke uinden in</l>
<l>Ende ander menech groet gewin</l>
<l>Van uromen die hare anewies</l>
<l>Mar doe die urowe en stukke dis</l>
<l>Geplogen hadde in derre wise</l>
<l>Die uiant die can towen lise</l>
<l>die strekke daer hi mede ueet</l>
<l>Dengenen die nit uaste en steet</l>
<l>Jn karitaten ende in minnen</l>
<l>Hi heft hen somen die daerbinnen</l>
<l>Begeuen waren. brachtt teuoren</l>
<l>Dat si begonsten hebben toren</l>
<l>Uan derre dinc. ende oc beneden</l>
<l>Dat wilde trekken dos teseden</l>
<l>Dis nit ne plagen int gemeene</l>
<l>Die urowen daer; lutgart allene</l>
<l>Mar die benidet dat geschit</l>
<l>Din euenkersten goedes it</l>
<l>Och die afhonst int herte dreget</l>
<l>Jc seggv dat hem so uerweget</l>
<l>Die nijd darbinnen. dat hi moet</l>
<l>Blameren anders mannes goet</l>
<l>Dit mach men merken alden dach</l>
<l>Want nijd es selc dat hi ne mach</l>
<l>Jnt herte bliuen nit uerborgen</l>
<l>Daer hi met nideliken sorgen</l>
<l>Die redene heuet inuerwonnen</l>
<l>Aldos so worden oc die nonnen</l>
<l>Verladen so met suaren nide</l>
<l>Dat si ne conden an din tide</l>
<l>Nijt wel gedogen uan der urowen</l>
<l>Dat si aldos met goeder trowen</l>
<l>Elks sonnendags allene ginc</l>
<l>Daer si dat sacrament ontfinc</l>
<l>Sonder begrijp noch sonder schade</l>
<l>Dis uonden si in haren rade</l>
<l>Dat si lutgarden die costume</l>
<l>Afbreken souden. dis si cume</l>
<l>Met eeren selen ende uromen</l>
<l>Jt lichte mogen ouercomen</l>
<l>Nochtan so sijn si noch in din</l>
<l>Begrepen. dat het sal geschin</l>
<l>Opdat sijt mogen dan uolbringen</l>
<l>Aldos bedachtt die nonnen gingen</l>
<l>Te harre abdissen ende saen</l>
<l>Der urowen hebben doen uestaen</l>
<l>Ontplokenlic ende oppenbare</l>
<l>Dat het nit welgeuuge en ware</l>
<l>Dat men gedogede ere allene</l>
<l>Dis nit ne plagen int gemeene</l>
<l>Die andre nonnen. want daermede</l>
<l>So ware ontmakt die clostersede</l>
<l>Daeromme baden altesamen</l>
<l>Die nonnen die dat toegen quamen</l>
<l>Der urowen. dat sijt aueleide</l>
<l>Ende oc uoertanemeer ontseide</l>
<l>Dat sacrament also tontfane</l>
<l>Lutgarden. ende nemmeer tegane</l>
<l>Elks sonnendags ter gods offranden</l>
<l>Mar dat sal comen noch teschanden</l>
<l>Dengenen diet ontmaken nu</l>
<l>Dis wanic wel ic segget v</l>
<l>Want hi die blome es uan den uelde</l>
<l>Ende es sijns selues also melde</l>
<l>Dat hi ne can nit min gegeuen</l>
<l>Dengenen die in minnen leuen</l>
<l>Sijns selues dan hem seluen al</l>
<l>Ende ons sijn sacrament beual</l>
<l>Jn elker sonderlinger messen</l>
<l>Te nuttene in gedinkenessen</l>
<l>Sijns selues. ende sire minnen</l>
<l>Die hi ons dede wel bekinnen</l>
<l>Doe hi om onsen wille starf</l>
<l>Ende ons dat rike sijn uerwarf</l>
<l>Wel seggic v dat hi begert</l>
<l>Dat elk tin sacramente wert</l>
<l>Met urier herten hem bekire</l>
<l>Dat menschen nie en was tedire</l>
<l>Mar al der werelt es gemeene</l>
<l>Warumme sal lutgart allene</l>
<l>Dis moten nu ontberen dan</l>
<l>Jc seggv wel dat ic en can</l>
<l>Die dinc gemerken nit. warbi</l>
<l>Dit redene of geuuge si</l>
<l>lees uerstaen</l>
<l>oc is interlineair toegevoegd, hand C</l>
<l>Nochtan so wart also beraden</l>
<l>Omdats die nonnen hare baden</l>
<l>Die urowe. dat si sonder beide</l>
<l>Ontboet lutgarden. ende onsseide</l>
<l>Dat sacrament tontfangene hare</l>
<l>Jn allen tiden. het ne ware</l>
<l>Jn feesten ende in hogen dagen</l>
<l>Of dats die urowen alle plagen</l>
<l>Mar doe die fine magt lutgart</l>
<l>Mettin uerbode was uersuart</l>
<l>So commerlic in derre wise</l>
<l>Din coninc uan din paradise</l>
<l>Began sijs danken altehant</l>
<l>Met harde urier herten. want</l>
<l>Si wiste wel al oppenbare</l>
<l>Al was dat sake dat men hare</l>
<l>Dis sacramentes was onhout</l>
<l>Dat got die alles heft gewout</l>
<l>Die schade wel uersetten mochte</l>
<l>Hare anderssins. opdat si sochte</l>
<l>Socors an hem uan derre saken</l>
<l>Ende oc deelechtech hare maken</l>
<l>Dis sacramentes alle stonde</l>
<l>Opdat si dis uerdinen conde</l>
<l>Met karitaten ende in minnen.</l>
<l>Want wie so urome welt gewinnen</l>
<l>Van desen sacramente goet</l>
<l>Jn karitaten wesen moet</l>
<l>Ende es dat sake dat hi es</l>
<l>Jn karitaten. si gewes</l>
<l>Dat hi met elker vromer daet</l>
<l>Dat sacrament int herte ontfaet</l>
<l>Daeromme bleef lutgart die goede</l>
<l>Uerduldech. ende in goeden moede</l>
<l>Ende alles dankede onsen here</l>
<l>Want sine minnede also sere</l>
<l>Dat si geuulde wel uan binnen</l>
<l>Dat si met harre starker minnen</l>
<l>Dat sacrament soude innechlike</l>
<l>Ontfaen met eeren dagelike</l>
<l>Al waest uan buten hare ontgeuen</l>
<l>Dos es die magt terasten bleuen;</l>
<l>Mar got die coninc uan din trone</l>
<l>Die al te schowene es gewone</l>
<l>Met conden ogen dat men doet</l>
<l>Jn elker stede. est quaet est goet</l>
<l>Ende alle dinge die geschin.</l>
<l>Hi heuet schire wel uersin</l>
<l>Jn welker wise ende om wat saken</l>
<l>Met harre boser achterspraken</l>
<l>Ende oc met haren fellen nide</l>
<l>Die urowen hadden an din tide</l>
<l>Lutgarden sire brut benomen</l>
<l>Dat si nemmeer ne mochte comen</l>
<l>Dis sonnendags na haren sede</l>
<l>Te sire offranden die hi dede</l>
<l>Din eweliken vader sijn</l>
<l>Jhesus lutgarden minnekijn</l>
<l>Mar die gerecht uonnesse geuet</l>
<l>Van allen saken. die men heuet</l>
<l>Vor hem tehandelne. alle stonde</l>
<l>Gedogen lange nit ne conde</l>
<l>Al sonder wrake. dat lutgart</l>
<l>Also tonrechte was uersuart</l>
<l>Van din ijonfrowen. ende onsseget</l>
<l>Was hare. dis men nit ne pleget</l>
<l>Tonsseggene allen goeden lieden</l>
<l>Daromme gaf hi dat te mieden</l>
<l>Hen allen die terade waren</l>
<l>Daer men lutgarden soude ontwaren</l>
<l>Dis sacramentes. dat hen somen</l>
<l>Die doet ghaelinge es ouercomen</l>
<l>Te warken ouer haren nijt</l>
<l>Daer si der magt gebenedijt</l>
<l>Lutgarden met te haren schaden</l>
<l>Dat sacrament onttrekken daden</l>
<l>Oc es selc paiment gegeuen</l>
<l>Din andren die te liue bleuen</l>
<l>Dat si geplaget worden alle</l>
<l>Met commerliken ongeualle</l>
<l>Uan starken reden ende sochten</l>
<l>Die si gedragen nit ne mochten</l>
<l>Al sonder grote noet. warbi</l>
<l>Si hebben wel uerstaen dat si</l>
<l>Uerbolgen hadden uele sere</l>
<l>warken met tussen w en a een door hand H ? bovengeschreven r, lees wraken</l>
<l>Den hogsten coninc onsen here</l>
<l>Ende oc mesgrepen an lutgarden</l>
<l>Daromme si nit lange en sparden</l>
<l>Maer moetgemeene ende altesamen</l>
<l>Si toter vrowen alle quamen</l>
<l>Ende alle op hare uoete uilen</l>
<l>Omedechlike . mar dat knilen</l>
<l>En heft nit lange aldaer gedurt</l>
<l>Want so daeraue wart berurt</l>
<l>Die maget. dat si seide owi</l>
<l>Staetop gi urowen wat doedi</l>
<l>Wat sukedi. mescomt v it</l>
<l>Dat segget mi. want ic v nit</l>
<l>En sal uan helpen auegaen</l>
<l>Mar so salic in staden staen</l>
<l>Magic v allen sonder wanc</l>
<l>Dat ghijs mi selet weten danc</l>
<l>Dat seggic v in goeder trowen</l>
<l>Doe spraken weder die ijonfrowen</l>
<l>Ai. lutgart hebt onss genade</l>
<l>Wi sijn die v met bosen rade</l>
<l>Benomen hebben maget reene</l>
<l>Dat gaen tin sacramente allene</l>
<l>Gelijcdat gi teuoren plaget</l>
<l>Mar dor genade schone maget</l>
<l>Ontfarme v onser groter pinen</l>
<l>Daer got met doet ons allen schinen</l>
<l>Ende oc bekinnen oppenbare</l>
<l>Dat wi gesneuet hebben suare</l>
<l>Ende oc mesgrepen iegen v</l>
<l>Sere utermaten. dis wi nv</l>
<l>Te beternessen willen staen</l>
<l>Want dat wi hebben quaet gedaen</l>
<l>Ende v dat sacrament benomen</l>
<l>Dats ons te groten leede comen</l>
<l>Ende oc te schaden harde groet</l>
<l>Ai. ontfarme v onser noet</l>
<l>Magt utuercoren ende fijn</l>
<l>Daer wi so met uerladen sijn</l>
<l>Dat wi der doet becoren selen</l>
<l>Of langer qualen moten quelen</l>
<l>Hensi dat gi ons vrowe goet</l>
<l>lees Omodechlike</l>
<l>En uordeel uan genaden doet</l>
<l>Ende ons met uwer beden schone</l>
<l>Jegen din coninc uan den trone</l>
<l>Versoenet urowe ende oc uerdinget</l>
<l>Ende ons te rasten weder bringet [;]</l>
<l>Antwerde gaf op dese wart</l>
<l>Die welgerakde magt lutgart</l>
<l>Din urowen weder ende seide</l>
<l>Gi vrowen grote omodechheide</l>
<l>Hebdi getoget nu dat ghi</l>
<l>Te uoeten sijt geuallen mi</l>
<l>Dis ic onwerdech harde ben</l>
<l>Mar got hi moett uergeuen hen</l>
<l>Die hebben mi gepijnt te derne</l>
<l>Ende ic uergeuet hen welgerne</l>
<l>Nv sijt terasten gi ijonfrowen</l>
<l>Want ic v al te goeder trowen</l>
<l>Uergeue dat gi hebt mesdaen</l>
<l>Nv latet dan v sorgen staen</l>
<l>Die selue got die allen lieden</l>
<l>Vergeldet met gerechter mieden</l>
<l>Dat si uerdienen sonder wanc</l>
<l>Eist hastelic. eist ouer lanc</l>
<l>Ende elken geldet uan den sinen</l>
<l>Al heuet hi met suarre pinen</l>
<l>Nv tesen stonden v uerladen</l>
<l>Hi sal v weder met genaden</l>
<l>Vertrosten schire. want hi weet</l>
<l>Dat v berowet ende es leet</l>
<l>Dat gi mi hebbet doen onsseggen</l>
<l>Dat sacrament. ende aueleggen</l>
<l>Dis ic op elken sonnendach</l>
<l>Ter godes eeren wilen plach</l>
<l>Nv sijt terasten urowen mijn</l>
<l>Jc sal met mire beden sijn</l>
<l>Vwe aduocate. ende v uerdingen</l>
<l>Vor gode. opdat gi wilt gehingen</l>
<l>Dat ic dis weder si in inne</l>
<l>Dis mi sine utuercorne minne</l>
<l>Die ic int herte drage: allene</l>
<l>Doet plien ende andre dinc engeene.</l>
<l>Ai. lutgart doe weder sprac</l>
<l>Dabdesse. die groet ongemac</l>
<l>Gelijc den andren die teuoren</l>
<l>Gemaket hadden desen toren</l>
<l>Oc dogede ende pine suar</l>
<l>Daer si wel waende al ouerwaer</l>
<l>Af steruen emmer eeritlanc</l>
<l>Gi motes hebben groten danc</l>
<l>Dat gi ons hebbet wel getroestt</l>
<l>Wildi wi mogen sijn uerloestt</l>
<l>Van onsen leede in corten stonden</l>
<l>Wildi wi bliuen noch gebonden</l>
<l>Van onser qualen die ons dert</l>
<l>Mar kiret dit ten besten wert</l>
<l>Ende ons uerloestt uan onsen sere</l>
<l>Datt v uergelde got die here.</l>
<l>Nu si v urowe dan gegeuen</l>
<l>Die dage die gi selet leuen</l>
<l>Die orlof allen tijt tegane</l>
<l>Daer men met eeren plegt tontfane</l>
<l>Dat sacrament gebenedijt</l>
<l>Dis gi so wale werdech sijt</l>
<l>Dat het noch schinet wale ons somen</l>
<l>Die sijn te groten schaden comen</l>
<l>Bidis wijt v onsseiden eer</l>
<l>Daeromme sijt uoertanemeer</l>
<l>Dis seker maget welgedegen</l>
<l>Dat wijs nemmeer en selen plegen.</l>
<l>Na dese tale alsonder beide</l>
<l>Lutgart die knin ter erden leide</l>
<l>Ende een gebet begonste lise</l>
<l>Te gode uan din paradise</l>
<l>Te sendene ouer die ijonfrowen</l>
<l>Dat heuet si met goeder trowen</l>
<l>Jn corten stonden so gedaen</l>
<l>Dat sijs geware worden saen</l>
<l>Want also schire alse emmermeere</l>
<l>Die bede quam uor onsen here</l>
<l>So wart gestelpet al die noet</l>
<l>Die si gedoeget hadden groet</l>
<l>Uan suarre plagen. sentdat si</l>
<l>Der maget edel ende urj</l>
<l>Te haren ijammerliken schaden</l>
<l>Dat sacrament verbeiden daden</l>
<l>Ende alse doe die plage suar</l>
<l>lees verbieden</l>
<l>Gestelpet was. al ouerwaer</l>
<l>So seggic v. dat daer negeene</l>
<l>So koene en was. no groet no clene</l>
<l>Die sider spreken dorste en wart</l>
<l>Warbidat mochte sijn uersuart</l>
<l>Lutgart die magt uan hogen prise</l>
<l>Nv hort gi alle. in derre wise</l>
<l>So togde got al oppenbare</l>
<l>Ho welgedegen dat si ware</l>
<l>Jn karitaten ende in minnen</l>
<l>Jn desen mach men oc bekinnen</l>
<l>Dat si mesdoen sere utermaten</l>
<l>Die goeden menschen nit ne laten</l>
<l>Gebruken dis hen got gehinget</l>
<l>Want die hen toe die gracie bringet</l>
<l>Dat si vermogen sonder pine</l>
<l>Daer hi begert af gheert tesine</l>
<l>Hi es te wrekene gereet</l>
<l>Op elken diese wedersteet</l>
<l>Dat si dis moten bliuenachter</l>
<l>Beide hare schade ende sinen lachter</l>
<l>Dit wisten oc die nonnen wale</l>
<l>Die sonder alle wedertale</l>
<l>Lutgarden sijn gegaen in hant</l>
<l>Die se absoluerede ende ontbant</l>
<l>Van godes haluen an din tide</l>
<l>Van allen commere ende nide</l>
<l>Daer si uerladen mede waren</l>
<l>Nv motons allen so bewaren</l>
<l>Die maget edel ende fijn</l>
<l>Dat wi ontcomert moten sijn</l>
<l>Van allen noseliken dingen</l>
<l>Die menech herte in pine bringen</l>
<l>Ende ons dat ewelike leuen</l>
<l>Ten ijoncsten dage si gegeuen.</l>
<l>Vandindat se die viant rampeneerde. ende vandindat</l>
<l>se die uiande alle sere onssagen</l>
<l>.xvi. Alnoch tin tiden het geschide</l>
<l>Taiwires dat ic v bediede.</l>
<l>Wildi uolhoren mine wart</l>
<l>Die welgerakde magt lutgart</l>
<l>Si was ueruullet al uan binnen</l>
<l>Van karitaten. ende minnen</l>
<l>Meer dan ic v geseggen can</l>
<l>Dat mogdi merken wel daeran</l>
<l>Dat si so gerne stont in staden</l>
<l>Den genen die si sach uerladen</l>
<l>Van commere ende uan meswinden</l>
<l>Die plach die urowe altoes ontbinden</l>
<l>Uan haren comerliken bande</l>
<l>Dis hadden toren die uiande</l>
<l>Die felle ghire die altoes</l>
<l>Sijn euen quaet ende euen loes</l>
<l>Ende allewege sijn gereet</l>
<l>Te doene ons lachter ende leet</l>
<l>Want sine conden nit uerdragen</l>
<l>Al sonder toren dat si sagen</l>
<l>Lutgarden so getrowelike</l>
<l>Die was uan karitaten rike</l>
<l>Jn staden staen al sonder sparen</l>
<l>Dengenen die becommert waren</l>
<l>Daeromme quam op enen tijt</l>
<l>Een die dis hadde groten nijt</l>
<l>Van din uianden. daer si lach</l>
<l>Ende ere beden lise plach</l>
<l>Vore eene uan din nonnen goet</l>
<l>Die. jn dis selues dages stoet</l>
<l>Ende op die wile was verscheeden</l>
<l>Omdat si wilde die geleeden</l>
<l>Met harre beden. so es comen</l>
<l>Die uiant die dat heft vernomen</l>
<l>Verbolgen sere ende utermaten</l>
<l>Dat heft hi schinen wel gelaten</l>
<l>Der maget fijn uan hogen prise</l>
<l>in de marge</l>
  <para/>
  <para/>
  <para/>
<l>Someghe onbekinde menschen sijn die ondertiden vragen. watteraen gheleet aen lesen ofte aen beeden. ofte aen ten dienste gods te gane bi nachte ofte bi dage. Dien mochte men vragen hoe vele dat de ziele edelderre es dan de lichame alsoe vele eest = est met bovengeschreven e meerre noot dat de geesteleke oeffeningen volbracht werde dan duutwendeghe werken. ende dat de ziele geoeffent werde in inwendegen dingen voer in uutwendegen dingen , hand P</l>
<l>In de marge Augustinus. het es orborleker te gecrigene. innege bedroeftheit dan ondersueken. versuchten dan pruuen eenpaerleke versuchtinge dan menegherande twestingen. tranen dan sentencien. beeden dan letsen lees leesen. grem van tranen. dan const van lettren. contempplacie van hemelschen dingen. dan erdsche veronledinge; Deogratias. , hand P</l>
  <para/>
  <para/>
  <para/>
  <para/>
<l>Nv hort in welkerhande wise</l>
<l>Aldaer hi stont beneuen hare</l>
<l>So sprac hi lude ende oppenbare</l>
<l>Ende seide wijf wat widts tu mi</l>
<l>Dat got schennesse geue di</l>
<l>Warumme does tu mi so leede</l>
<l>Dv mochtes wel lutgart die wreede</l>
<l>Met allen rechte sijn genamet</l>
<l>Men seget oc dat di betamet</l>
<l>Lof ende prijs. mar dat es scheren</l>
<l>Want honen. letten. ende deren</l>
<l>Dats allewege dijn ambacht</l>
<l>Acharme wars mi mine cracht</l>
<l>Van wileneer. dat mi dos dwinget</l>
<l>En wijf alleene. ende onderbringet</l>
<l>Nv sege dan uerrumpen quaet</l>
<l>Wie gaf di desen dommen raet</l>
<l>Dat tu mi willes met gewoude</l>
<l>Afwinnen dat met rechte soude</l>
<l>Mijn wesen want ic hadt gewonnen</l>
<l>Dat es die sile uan der nonnen</l>
<l>Die ghinder leget nu uerscheeden</l>
<l>Die haddic mogen wel geleeden</l>
<l>Ter hellen wert. en hadt gedaen</l>
<l>Dat se mi heuet ondergaen</l>
<l>Dijn runen. dat mi dikke steet</l>
<l>Tonstaden groet. nochtan ic weet</l>
<l>So uele alnoch uan ouden treken</l>
<l>Dat iks mi sal noch wale wreken</l>
<l>Al ouerwaer seggic di dat</l>
<l>Oc moten hebben din gods hat</l>
<l>Die andre nonnen altesamen</l>
<l>Die so gebiset alle quamen</l>
<l>Ter nonnen wert met selker haest</l>
<l>Dat ic die sat hare aldernaest</l>
<l>Beschiwen moste dat bedranc</l>
<l>Woude of en woude an minen danc</l>
<l>Want daer si stonden teenen ringe</l>
<l>Ende igewelke sonderlinge</l>
<l>Van hen. die letanie las</l>
<l>So suar mi die tehorne was</l>
<l>Dat ic en conde nit gebliuen</l>
<l>Daer langer mettin bosen wiuen</l>
<l>Noch nit uerbeiden oc ene vre</l>
<l>Want mi so sere wart tesure</l>
<l>Dat letten. dat ic moste ulin</l>
<l>Dis magic wel terechte din</l>
<l>Ontdanken . die mi so uerstiten</l>
<l>Ende daer ontbeiden nit ne liten</l>
<l>Der silen die mijn soude wesen</l>
<l>En hadt gedaen dat lange lesen</l>
<l>Daer sise mi met ondergingen</l>
<l>Acharme dat mi dos bedwingen</l>
<l>Die oude quenen achter lande</l>
<l>Got geue hen deewelike schande</l>
<l>Bidis. ende v met hen lutgart</l>
<l>Want gi sijt die mi meest uersuart</l>
<l>Met vwen uruchteliken beden</l>
<l>So hebbedi gedaen noch heden</l>
<l>Ende ondergaen mi mijn beijach</l>
<l>Dis ic mi wel beclagen mach</l>
<l>Dat es der doder nonnen sile</l>
<l>Die daer vart henen met michile</l>
<l>Din ingel. die se mi ontfurt</l>
<l>Wattan si sal doch sijn geschurt</l>
<l>Jnt uegeuir met pinen suar</l>
<l>Dat weetic wel al ouerwaer</l>
<l>Eer si sal uorder mogen comen</l>
<l>Wattan al es si mi genomen</l>
<l>Dat uegeuir heft mi gewroken</l>
<l>Owi ochtic nu moste stoken</l>
<l>Dat uegeuir daer onder hare</l>
<l>Hoe wel dat mijn geuuge ware</l>
<l>Mochtic dat uir aldaer onsteken</l>
<l>Jc wedde ic mi wel soude wreken</l>
<l>Volcomenlic na minen ghere [;]</l>
<l>Nv makt v wech uul drogenere</l>
<l>Van vor mine ogen sonder beide</l>
<l>Lutgart die maget weder seide</l>
<l>Nv segt mi ualsche losengir</l>
<l>Hoe dorstti heden comen hir</l>
<l>Hoe dorstti heden mi genaken</l>
<l>Gi mochtt wel lichte dat gemaken</l>
<l>Jc soudu senden daer gi soudt</l>
<l>Wel also heete sijn beschoudt</l>
<l>Alse es int purgatorie heet</l>
<l>Die sile. want ic wale weet</l>
<l>Hoe ic v mochte wel uergelden</l>
<l>V. kalengiren ende v schelden</l>
<l>Dis gi geplogen hebbet nu</l>
<l>Mar haestt v wech dat radic v</l>
<l>Want v dat letten nit ne vromet</l>
<l>Ende v wel wachtt dat gi ne comet</l>
<l>Nemmeer daer gi mi uinden waent</l>
<l>Al hebbedi mi nu getaent</l>
<l>Al teuergeues. dan masschin</l>
<l>Soudic v so doen henenulin</l>
<l>Dat v dat letten soude lanc</l>
<l>Gerisen. want an vwen danc</l>
<l>So soudic v in corter stont</l>
<l>Besuken doen der hellen gront</l>
<l>Daer gi soudt wesen emmermere</l>
<l>Jn selken commere ende in sere</l>
<l>Dat gi fel losengir verwaten</l>
<l>Die silen soudt met goede laten</l>
<l>Die gi v pijnt noch dagelike</l>
<l>Tonssettene achter erterike.</l>
<l>Ai lutgart do weder sprac</l>
<l>Die viant. dat ic v uertrac</l>
<l>So ghelpelic die tale mijn</l>
<l>Dis motti onuerbolgen sijn</l>
<l>Want mi daertoe bedwanc die noet</l>
<l>Mar dor den coninc die geboet</l>
<l>Die werelt al. so biddic v</l>
<l>Dat gi mi latet scheeden nv</l>
<l>So henen. dat ic nit ne vare</l>
<l>Ter hellen wert. want het mi ware</l>
<l>En utermaten euel spel</l>
<l>Maer heett mi of gebiedet el</l>
<l>Watso gi wilt. al sonder waen</l>
<l>Jc saelt met trowen anegaen</l>
<l>Ende oc volbrengen sodat gi</l>
<l>Selt v belouen dis uan mi</l>
<l>Nv laett mi dan op din bandon</l>
<l>Mijn scheeden so uan henen don</l>
<l>Lutgart dor vwes selues eere</l>
<l>Dat ic en come nemmermere</l>
<l>Welreene magt daer ic v uinde [;]</l>
<l>Makt vwes parlementts en inde</l>
<l>Ende vwer verde enwegevart</l>
<l>Antwerdde weder hem lutgart</l>
<l>Sodat gi creature engeene</l>
<l>No grote en schendet meer no clene</l>
<l>No man no wijf. no kint no kraet</l>
<l>Fel drogenere onreene vraet</l>
<l>Mar makt v ter wustinen wert</l>
<l>Daer gi en lettet noch en dert</l>
<l>Noch uogle uligende in den woude</l>
<l>Noch beesten lopende in die moude</l>
<l>Noch worme crupende in die erde</l>
<l>Dos makt v henen vwer uerde</l>
<l>Staphans te derre wilen nv</l>
<l>Fel losengir dat heetic v</l>
<l>Ende eer dat wart gesproken was</l>
<l>So voerenwech alse een gedwas</l>
<l>Die euele geest die felle drake</l>
<l>Doe bleef lutgart al met gemake</l>
<l>Daer liggende op die selue stede</l>
<l>Daer si din uiant achterdede</l>
<l>Darna met harde bliden moede</l>
<l>Van allen sinen groten goede</l>
<l>So dankde si wel hertelike</l>
<l>Din coninc uan den hemelrike</l>
<l>Die met sire eweliker cracht</l>
<l>Benam din uiant sine macht</l>
<l>Daer hi te sere hem op uerlit</l>
<l>Want hi met lachtere henen schit</l>
<l>Daerommedat hi met gewoude</l>
<l>Der nonnen sile ontfuren woude.</l>
<l>Nv merkt gi vrowen ende heren</l>
<l>Dat v die sute got mote eeren</l>
<l>Die wart die uan der maget fijn</l>
<l>Lutgarden v geseget sijn</l>
<l>Hebdi gehort hoe die uiant</l>
<l>Die hem dis scheldens onderwant</l>
<l>Te sinen schanden iegen hare</l>
<l>Verwonnen wart so oppenbare</l>
<l>geest met door hand H ? bovengeschreven h: gheest</l>
<l>Dat hijs hem moste saen onttin</l>
<l>Met lachtere. ende enwegevlin</l>
<l>Wetti wat dit algader dede</l>
<l>Die starke minne daer si mede</l>
<l>Verwarf die rike godes hulde</l>
<l>Die altemale so ueruulde</l>
<l>Met sire cracht har herte binnen</l>
<l>Dat nit ne conde entwint gewinnen</l>
<l>Die euelbaren dis hi sochte</l>
<l>An hare want hi nit ne mochte</l>
<l>Genaken hare in uerren ghinde</l>
<l>Opwelkentijtdat hi bekinde</l>
<l>Dat si in harre beden was</l>
<l>Of dat si die getiden las</l>
<l>Want sine so darmet uerstit</l>
<l>Uermaledijde ende oc verwit</l>
<l>Dat hi altoes verwonnen bleef</l>
<l>Oc seget die die uite screef</l>
<l>Die iacobijn die wise man</l>
<l>Die oc lutgarden eer gewan</l>
<l>So lief. dat hi bestont die pine</l>
<l>Al te uertrekkene in latine</l>
<l>Der vrowen uite die ic v</l>
<l>Jn didscher talen segge nv</l>
<l>Hi seget daer ende ic v voert</l>
<l>Dat hi uertrekken heft gehort</l>
<l>Der maget fijn in somerstonde</l>
<l>Met haren werdeliken monde</l>
<l>Dat si bi wilen comen sach</l>
<l>Daer si in kniegebede lach</l>
<l>Met groten scharen die uiande</l>
<l>Geulogen dor die closterpande</l>
<l>Of dor die kerke of dor din koer</l>
<l>Te hare wert daer si ophoer</l>
<l>Gelegen was op hare knin</l>
<l>Ende harre beden wilde plin</l>
<l>Of haren soutre wilde lesen</l>
<l>Ochte oc in eenechheiden wesen</l>
<l>So quamen dan die drogeneren</l>
<l>Geslopen daer mettin nimeren</l>
<l>Die si uan elre brachten daer</l>
<l>Die telden si al ouerwaer</l>
<l>Der maget edel daer si lach</l>
<l>Die lettel na die borden plach</l>
<l>Te horne. want si wiste wel</l>
<l>Dat si ne sochten niwent el</l>
<l>Dan hoedat si met selken saken</l>
<l>Har herte mochten besech maken</l>
<l>Warbidat si ware afgestaen</l>
<l>Dis bedens. en enwechgegaen</l>
<l>Mar alse dan die urowe goet</l>
<l>Die oc uan sinne was so uroet</l>
<l>Dat si wel horde watteran</l>
<l>Gelach. die saken wiste dan</l>
<l>Ende oc dat si nit el en sochten</l>
<l>Dan hoedat si beletten mochten</l>
<l>Met selken dingen hare beden</l>
<l>Daer si alteenen iegen streden</l>
<l>Of stillekine ochte oppenbare</l>
<l>So segghende die maget hare</l>
<l>Ter godes eeren. ende las</l>
<l>Din salm die goet dariegen was</l>
<l>Wildi ic salne v seggen sumDeusinadiutorium</l>
<l>Begint dat irste uers uan din</l>
<l>Daermet so dede enwegeulin</l>
<l>Die urowe al dat geperte quaet</l>
<l>Gelijcdat een na uligen slaet</l>
<l>Die hi met quispele och met rise</l>
<l>Verijagt. alsogelikerwise.</l>
<l>Uerijagede oc die maget reene</l>
<l>Met enen salmekine allene</l>
<l>Die kudden van din bosen ghiren</l>
<l>Sodat si nit ne dorsten kiren</l>
<l>Dar weder. euen lange stonde</l>
<l>Dat si lutgarden metten monde</l>
<l>Onledech wisten. die se nit</l>
<l>Entwint en sparde. mar verstit</l>
<l>Ende oc verijagede altesamen</l>
<l>Temetdat si te hare quamen</l>
<l>Oc seget in din boeke sijn</l>
<l>Noch voert die wise iacobijn</l>
<l>Aldaer hi sprekt van dijn vianden</l>
<l>Dat si te haren groten schanden</l>
<l>Biwilen quamen bi der steden</l>
<l>h verbeterd uit e, lees seghende</l>
<l>Daer bi costumen hare beden</l>
<l>Die maget fijn plach op te doene</l>
<l>Mar nit ne waren si so koene</l>
<l>Dat si gemerret hadden daer</l>
<l>Want hen dat letten was so suar</l>
<l>Dat si beschiweden wel schire</l>
<l>Gelic dat ulammen van den uire</l>
<l>Al was elwar die maget fijn</l>
<l>Dat vtuercorne stedekijn</l>
<l>Daeraf so ulouuen die kaitiue</l>
<l>Alse een die waent van sine liue</l>
<l>Gerouet wesen. ende ulit</l>
<l>Daer hi beschiwet sijn verdrit</l>
<l>Mar wetti wat dit heft gedaen</l>
<l>Die starke beden sonder waen</l>
<l>Die si met goeme senden plach</l>
<l>Te gode wert op elken dach</l>
<l>Si daden hen so utermaten</l>
<l>Die stat verleeden ende haten</l>
<l>Dat sireaf ulowen sonder beiden</l>
<l>Met harde groter hastechheiden</l>
<l>Op welken tijt si waren daer</l>
<l>Genakt. al was die urowe elwar.</l>
<l>Aldos so sach die maget goet</l>
<l>Of daer si sat. of daer si stoet</l>
<l>Of daer si lach in haren beden</l>
<l>Die euele gheeste aldar si leden</l>
<l>Hare ende ghins beneuen hare</l>
<l>Gelijcdat het en kudde ware</l>
<l>Van bien. die uligen teene swarme</l>
<l>So sprac die vrowe dan. acharme</l>
<l>Welsute got ontfarme v des</l>
<l>Dat hir aldos uersament es.</l>
<l>Dit parlement om ons te derne</l>
<l>Die v met trowen dienen gherne</l>
<l>Ende alse dan gesproken was</l>
<l>Dat wart. so schit als een geduuas</l>
<l>Dat kudde van din losengiren</l>
<l>Want si dan mosten wederkiren</l>
<l>Al sonder letten vter kerken</l>
<l>Nv hort. hir mogdi echter merken</l>
<l>Wat an die beden es belanc</l>
<l>Dergerre die al sonder wanc</l>
<l>Met urier herten gode minnen</l>
<l>Oc mogdi wel daeran bekinnen</l>
<l>Dat ic hirvoren v uertrac</l>
<l>Doe ic v uan dengenen sprac</l>
<l>Die van lutgarden was verdreuen</l>
<l>Omdat hi wilde gode ontgeuen</l>
<l>Der nonnen sile. dar ic v</l>
<l>Dit bispel af begonste nv</l>
<l>Dat si weldoen die gaen geleeden</l>
<l>Dergerre silen die uerscheeden</l>
<l>Met gheesteliken orisoenen</l>
<l>Want die se gerne dan onspoenen</l>
<l>Dat sijn die ualsche drogeneren</l>
<l>Di uan din beden hen uerueren</l>
<l>So vtermaten. ende onssin</l>
<l>Dat si met hasten henenulin</l>
<l>Ende achterlaten dat si souden</l>
<l>Opdat si mochten; gerne onthouden</l>
<l>Dat sijn die silen van den genen</l>
<l>Die uan der werelt scheeden henen</l>
<l>Nv motens allen so bewaren</l>
<l>Als ons sal naken thenenvaren</l>
<l>Lutgart die magt van hogen prise</l>
<l>Dat wi tin schonen paradise</l>
<l>Sonder kalange moten comen</l>
<l>Dergerre die uan alre vromen</l>
<l>Ons souden roeuen mochten si</l>
<l>Segt amen alle nv met mi -</l>
<l>Vandindat se onse here verledegde van ongedovde</l>
<l>van herten met enen schapere die uan ouer .xij.</l>
<l>milen uerre quam.</l>
<l>.xvij. Die wale in minnen es bedegen.</l>
<l>Die minne doet hem dikke plegen.</l>
<l>Dis hi met eeren mochte ontberen</l>
<l>Wel dikke doet si hem begeren</l>
<l>Die dinc die hi wel laten mochte</l>
<l>Wart dat hi binnen wel besochte</l>
<l>Sijns selues wesen. ende sage</l>
<l>Uan binnen. watteran gelage</l>
<l>op de o volgt een haaltje van een e, lees motons</l>
<l>Dis hem die minne plegen doet</l>
<l>Want een al waent hi wesen vroet</l>
<l>Welt hi der minnen rade volgen</l>
<l>Hi werdet schire also verswolgen</l>
<l>Jn haren putte grondeloes</l>
<l>Dat hi hem pijnt te doene altoes</l>
<l>Meer dan hi wel volbrengen mach</l>
<l>Dis selues oc die maget plach</l>
<l>Lutgart die goede. in haren tide</l>
<l>Si wilde doen al sonder mide</l>
<l>Dis mensche engeen ne mach uolplin</l>
<l>Noch dis oc nit ne mach geschin</l>
<l>Wildi verstaen in welker wise?</l>
<l>Die maget fijn van hogen prise</l>
<l>Si minde gode al sonder wanc</l>
<l>Har seluen bant si ende dwanc</l>
<l>Met ordenliker disciplinen</l>
<l>Har vasten ende har ander pinen</l>
<l>Dat was wel dikke bouenmate</l>
<l>Oc was so groet die karitate</l>
<l>Die si int herte binnen droch</l>
<l>Dat si ne waende nemmeer gnoch</l>
<l>Met pinen suar verladen hare</l>
<l>Mar allewege alseof si ware</l>
<l>Beschuldegt iegen gode meer</l>
<l>Dan iman el was noit eer</l>
<l>So wilde si met pinen groet</l>
<l>Hem gelden meer dan hi geboet</l>
<l>Te geldene hare ochte imene el</l>
<l>Daertoe so was si also snel</l>
<l>Ende also willech. dar sireaf</l>
<l>Har seluen sent groet doegen gaf.</l>
<l>Hoe dat geuil salic v toegen</l>
<l>Die maget die wel conde poegen</l>
<l>Altoes na gheestelic gewin</l>
<l>Si peinsde wel die geldet min</l>
<l>Dan hi met rechte schuldech es</l>
<l>Dat menne mach blameren des</l>
<l>Ende oc bedragen van ontrowen</l>
<l>Daeromme quam der goeder vrowen</l>
<l>Jn haren wille op enen tijt</l>
<l>Dat si har herte so geurijt</l>
<l>Jn din getiden wilde houden</l>
<l>Tote an der wilen dat si souden</l>
<l>Alut ter goedes eeren wesen</l>
<l>Beide of gesongen of gelesen</l>
<l>Dat alt gepens dat imen can</l>
<l>Gepensen of gedinken. dan</l>
<l>Ware uter herten so gedreuen</l>
<l>Dat si geheellic mochte geuen</l>
<l>So telken warde al die gedachte</l>
<l>Al waert dat sake dat men brachte</l>
<l>Hare anderssins teuoren it</l>
<l>Dat sijs geware en worde nit</l>
<l>Mar die memorie algeheel</l>
<l>Gaue elken warde al sonder deel</l>
<l>Van allen dingen die si las</l>
<l>Dat alte suar te doene was.</l>
<l>Mar doe die maget goedertiren</l>
<l>Aldosterwijs begonste kiren</l>
<l>Har herte fijn an dese dinc</l>
<l>Die si wel waende al sonder crinc</l>
<l>Volbrengen. want si hadde goet</l>
<l>Din wille. al wrachte hi iegenspoet</l>
<l>Wart si geware in corter stonde</l>
<l>Dat si uolbrengen nit ne conde</l>
<l>volcomenlic na haren wille</l>
<l>Dat si begerde int herte stille</l>
<l>Uan derre dinc. want alte cranc</l>
<l>Was die memorie die se dwanc</l>
<l>Dat te uolbrengene ouer macht</l>
<l>Warbi geuil dat hare ontfacht</l>
<l>Dis te uolcomene an din tide</l>
<l>Dis was si rowech ende onblide</l>
<l>Ende oc besuart so utermaten</l>
<l>Dat si ne wiste hare hoe gelaten</l>
<l>Si droeuede ende makde seer</l>
<l>Die rowe dwanc se vele meer</l>
<l>Dan al die rowe ende al die toren</l>
<l>Din si gedogede ie teuoren</l>
<l>Hadde ie gedaen in haren dagen</l>
<l>Dat wisten die se horden clagen</l>
<l>Tin seluen tide. ende oc bekarmen</l>
<l>Har leet. sodats hen moste ontfarmen</l>
<l>Weder si wouden ochte en wouden</l>
<l>Want nimen hem en conste onthouden</l>
<l>Die so lutgarden sach geberen</l>
<l>Hen moste oc sere hem seluen deren</l>
<l>Want het gedurede al den dach</l>
<l>Hoe dikke seide si owach</l>
<l>Ellendech wijf wats mi geschit</l>
<l>Dat ic en can vergelden nit</l>
<l>Al mine schout uolcomenlike</l>
<l>Din coninc van din hemelrike</l>
<l>Van din getiden die ic bem</l>
<l>So schuldech al tegeldene hem</l>
<l>Dat hire en sie nit fauten an</l>
<l>Dis ic uolbrengen nit ne can</l>
<l>Ach mijns wat salic mogen doen</l>
<l>Alse es uergangen mijn saison</l>
<l>Ende ic uan derre werelt scheede</l>
<l>Dat ic so qualic mi gereede</l>
<l>Dariegen. wat sal mijns geschin?</l>
<l>Waer salic mogen dan ontflin?</l>
<l>Wat sal gewerden mijns? owach</l>
<l>Want ic vergelden nit ne mach</l>
<l>Dat ic ben schuldech v got here</l>
<l>En magic dan terechte sere</l>
<l>Onttreden ende droeue wesen?</l>
<l>Want ic gesingen noch gelesen</l>
<l>En can dat v bequame si</l>
<l>Acharme wouddi laten mi</l>
<l>Verscheeden doch van desen liue</l>
<l>Welsute got daer ic in bliue</l>
<l>Te minen schaden iegedage</l>
<l>Want mine bordene die ic drage</l>
<l>Van mire schout. die es so suar</l>
<l>Dat ic mi lieuer ware elwar</l>
<l>Dan in dit werellic ellinde</l>
<l>Daer ic al ongemac in vinde</l>
<l>Ende al verdrit. mar sute got</l>
<l>Waert dan v wille ende v gebot</l>
<l>So badic v gerne utermaten</l>
<l>Dat gi mi willet uaren laten</l>
<l>Elwar daer mi te louene v</l>
<l>Stonde emmermeer. bat dan ic nv</l>
<l>Dat can gedoen. dats ginder bouen</l>
<l>Daer alle salege v so louen</l>
<l>Dat sijs ontfaen van v telone</l>
<l>Aldaer die ewelike crone</l>
<l>Dat sijn beide ingele ende sante</l>
<l>Die v daer louen met discante</l>
<l>Ende oc met hemelscher musiken</l>
<l>Owi hoe wale mach hen liken</l>
<l>Dat si tin loue sijn uercoren</l>
<l>Din si volbrengen sonder toren</l>
<l>Want alle noese es daer verdreuen</l>
<l>Die ons ermingen die noch leuen</l>
<l>Jn dese werelt. dikke dert</l>
<l>Daromme al benic dis onuuert</l>
<l>Soudic nochtan aldaer mettin</l>
<l>Dis selues oc welgerne plin</l>
<l>Got here waert v wille dan</l>
<l>Want ic vergelden nit ne can</l>
<l>Met mire macht al mine schulde</l>
<l>Daer mi vwe ewelike hulde</l>
<l>Es an belanc got here mijn</l>
<l>En magic dan wel droeue sijn</l>
<l>Dat ikker dos verboren moet;</l>
<l>Aldos so sprac die vrowe goet</l>
<l>Wel menechweruen in den dage</l>
<l>Dit was altoes hare irste clage</l>
<l>Ende oc hare utterste alle stonde</l>
<l>Want sijs vergeten nit ne conde</l>
<l>Mar doe die magt van hogen prise</l>
<l>Geweset hadde in derre wise</l>
<l>En stukkelkijn in pine suar</l>
<l>Van herten. selke die aldaer</l>
<l>Begeuen waren. ende sagen</l>
<l>Der vrowen selken commer dragen</l>
<l>Van dingen die sijn bouen macht</l>
<l>Bidisdat hare also ontfacht</l>
<l>Dat allen menschen moet ontfechten</l>
<l>Die an dit brosche leuen plechten</l>
<l>Si gingen ende seiden hare</l>
<l>Dat het nit wel gedaen ne ware</l>
<l>Noch dat het oc nit wel en stoede</l>
<l>Dat si har seluen so verloede</l>
<l>Met dingen die men nit ne can</l>
<l>Volbrengen al. noch daer nit an</l>
<l>En es belanc no groet no clene</l>
<l>Dan commer ende pine allene</l>
<l>Daeromme baden oc die nonnen</l>
<l>Der maget die so was verwonnen</l>
<l>Van sorgen. dat si uaren lite</l>
<l>Dat okison. ende achterstite</l>
<l>Den uiant die se brengen woude</l>
<l>Met selker dinc in ongedoude</l>
<l>Mar al dat die ijonfrowen spraken</l>
<l>Te hare wert van derre saken</l>
<l>Ende al dat si daertoe gerieden</l>
<l>En conde nit entuint gedieden</l>
<l>Der maget die so was veruert</l>
<l>Te harre loessenessen wert</l>
<l>Daeromme selke van din vrowen</l>
<l>Die minden met gerechter trowen</l>
<l>Die maget ende droeue waren</l>
<l>Dat sise sagen so ueruaren</l>
<l>Si baden gode omodelike</l>
<l>Met groten tranen dagelike</l>
<l>Dat hi lutgarden sire brut</l>
<l>Dis leedes dade comenvt</l>
<l>Daer si sere in was verwerret</l>
<l>Bidis si waende sijn geuerret</l>
<l>Van hem. om saken die se onttrit</l>
<l>Die nochtan hare en worren nit</l>
<l>Mar got die uader goedertiren</l>
<l>Die wiste wel in wat maniren</l>
<l>Ende om wat saken was lutgart</l>
<l>Die maget fijn also versuart</l>
<l>Hi heuet schire wederbrachtt</l>
<l>Te rasten. ende wel gesachtt</l>
<l>Die consciencie dar si mede</l>
<l>Har seluen desen toren dede</l>
<l>Met ere wonderliker saken</l>
<l>Die ic v wille condech maken</l>
<l>Nv hort se dan so mogdi kinnen</l>
<l>Hoe got met sonderlinger minnen</l>
<l>Die maget fijn hadde onderslegen</l>
<l>Dis hise wale vant bedegen</l>
<l>Jn sire minnen. ende stranc</l>
<l>Te pogene oc na sinen danc</l>
<l>Tin seluen tiden dat die vrowe</l>
<l>So was beuaen met groten rowe</l>
<l>Ende oc uan binnen so uerladen</l>
<l>Dat hare en conde nit in staden</l>
<l>Gestaen dat bidden. noch kastien</l>
<l>An hare en conde nit bedien</l>
<l>So was en schaepere . en goet man</l>
<l>Din ic genoemen nit ne can</l>
<l>Want sinen name ic nit ne uant</l>
<l>Bescreuen. in en verre lant</l>
<l>Vandaer die magt begeuen was</l>
<l>Want alsic in din boeke las</l>
<l>Van harre uiten wileneer</l>
<l>Wel .xij. milen ochte meer</l>
<l>Was die woninge uan hen beeden</l>
<l>Volcomenlic vaneen gescheeden.</l>
<l>En elkes lant uan anders lande</l>
<l>Warbiso quam dat nit ne kande</l>
<l>Noch hem lutgart. noch hi lutgarden</l>
<l>Jdoch so sal bi sinen warden</l>
<l>Die urowe noch int herte wesen</l>
<l>Van haren commere al genesen</l>
<l>Hort hare ic sal v seggen hoe</l>
<l>Het quam tin seluen tide aldoe</l>
<l>So verre dat op enen dach</l>
<l>Die selue dis ic doe gewach</l>
<l>Die schapelkine sijn ter weiden</l>
<l>Gedreuen hadde an ere heiden</l>
<l>Jn ere margenstonden schone</l>
<l>Gelijcdat herden sijn gewone</l>
<l>Te doen alnoch. die achterwaren</l>
<l>Har quic. mar desen moderbaren</l>
<l>Bidis sijn leuen was so goet</l>
<l>Dat hi in godes loue stoet</l>
<l>Al was hi simpel ende onfir</l>
<l>So heuet hine messagir</l>
<l>Gemakt sijns selues an din tide</l>
<l>Want alse sent die man. verlijde</l>
<l>Aldaer hi stont bi sinen schapen</l>
<l>Die hare weide gingen rapen</l>
<l>Hare ende ghens. so quam gegaen</l>
<l>En ijongelinc so welgedaen</l>
<l>Ende oc so vtermaten schone</l>
<l>Dat hi den ingel van den trone</l>
<l>Wel waende sien doe hine sach</l>
<l>Die hofschelic hem goenden dach</l>
<l>Goboden heuet. dat hem wale</l>
<l>Genugde. want an sine tale</l>
<l>Ende an sijn hebben hi uernam</l>
<l>Dat hi uan goeden haluen quam</l>
<l>Ende alse was gedaen dat grveten</l>
<l>Met hofschen warden ende suten</l>
<l>So sprac die schone ijongelinc</l>
<l>Jc sal v seggen ene dinc</l>
<l>Mijn sute urint nv hort mi wel</l>
<l>Want ine make nit mijn spel</l>
<l>Noch nit ne willic v bedriegen</l>
<l>Want honen. schernen. ende liegen.</l>
<l>Dat sijn wel sondelike saken</l>
<l>Mar hort ic sal v kundech maken</l>
<l>Wies gi moett plegen altehant</l>
<l>Het staet en closter in brabant</l>
<l>Aiwires es die name sijn</l>
<l>Daer vrowen in begeuen sijn</l>
<l>Die grawe cleder dragenan</l>
<l>Dat es en heilech uolk. nochtan</l>
<l>So esserin begeuen ene</l>
<l>Die bouen dandre algemeene</l>
<l>Lof heuet ende pris beijaget</l>
<l>Want si es ene pure maget</l>
<l>Ende ene uan din besten nonnen</l>
<l>Die godes gracie ie gewonnen</l>
<l>Dis es si harde wel vermart</l>
<l>Al daeromtrent. oc es lutgart</l>
<l>Genamt die welgerakde vrowe</l>
<l>Te tongere op dat haspengowe</l>
<l>Wassi geboren. bi sentruden</l>
<l>Was si met andren godes bruden</l>
<l>Begeuen wilen hirteuoren</l>
<l>Mar sider heuet si uercoren</l>
<l>Din closter daer si nu in es</l>
<l>Begeuen. vrint nv sijt gewes</l>
<l>lees goeden</l>
<l>lees Geboden</l>
<l>pris met bovengeschreven j, hand H ?: prijs</l>
<l>Dat godes wille also gedreget</l>
<l>Die alle goede menschen pleget</l>
<l>So te uersiene in allen staden</l>
<l>Dat hen ne moge nit geschaden</l>
<l>Die uiant euel ende loes</l>
<l>Die hen contrarie es altoes</l>
<l>Dat gi enwech staphandes gaet</l>
<l>Taiwires wert. dat henen staet</l>
<l>Wel .xij. milen ochte mere</l>
<l>Daer welt v senden got die here</l>
<l>Ter urowe edel ende goet</l>
<l>Die so bedroeuet heft din moet</l>
<l>Dat si geresten nit ne can</l>
<l>Mijn goede vrint nv gaet mi dan</l>
<l>Ter urowen ende segget hare</l>
<l>Ontplokenlic ende oppenbare</l>
<l>Van godes haluen die v hir</l>
<l>Nv maket sinen messagir</l>
<l>Dat si dis droeuens auesta</l>
<l>Dat si har seluen legt te na</l>
<l>Om ene wonderlike sake</l>
<l>Want si daromme es tongemake</l>
<l>Dat si onttredt in haren moede</l>
<l>Dat si vergeldet met onspoede</l>
<l>Ende oc te pointe nit ne bringet</l>
<l>Al dat si leset ende singet</l>
<l>Dis si ne darf onttreden nit</l>
<l>Want got die haren wille sit</l>
<l>Ende ouer selc har herte kinnet</l>
<l>Dat sine uleiet ende minnet</l>
<l>Met goeder onst al sonder wanc</l>
<l>Hi weet hare alles groten danc</l>
<l>Dat si dor sinen wille doet</l>
<l>Want hare intencie es so goet</l>
<l>Jn allen dingen die si werket</l>
<l>Dat hi der fauten nit ne merket</l>
<l>Noch an har singen noch ant lesen</l>
<l>Mar dat. ende al har ander wesen</l>
<l>Hem vtermaten wel behaget</l>
<l>Nv gaet ende segget dan der magt</l>
<l>Dat si ne droeue nemmermere</l>
<l>Om dese dinc. want onsen here</l>
<l>Becomt algader dis si pleget</l>
<l>Want hare minnen die si dreget</l>
<l>Jn herte binnen. dat uolmakt</l>
<l>Al dunkt het hare al ongerakt</l>
<l>En onuolcomen. ende onssint.</l>
<l>Nv segget mi mijn sute urint</l>
<l>Hebdi uerstaen wel dese tale</l>
<l>Ende al onthouden. ijaic wale</l>
<l>Jc hebbe onthouden wel dat gi</l>
<l>Geseget hebbet tote mi</l>
<l>Schone utuercorne ijongelinc</l>
<l>Die herde sprac. mar ene dinc</l>
<l>Mi heuet wonder harde groet</l>
<l>Dat got die alle dinc geboet</l>
<l>Ende es gereet in allen stonden</l>
<l>Alsic nv wel hebbe onderuonden</l>
<l>Te helpene allen goeden lieden</l>
<l>Met mi wel sinen wille ontbieden</l>
<l>Der urowen die so es bedroeuet</l>
<l>Dat si des trostes wel behoeuet</l>
<l>Alsic vernomen hebbe nv</l>
<l>Want ouerwaer so seggic v</l>
<l>Her ijongelinc dat ic en can</l>
<l>Nit spreken alse en ander man</l>
<l>Die bodeschape plegt te doene</l>
<l>Ho soudic wesen dan so koene</l>
<l>Dat ic erminc ende ic kaitijf</l>
<l>Die leide en arm onsalech lijf</l>
<l>Gods messagir mi noemen soude?</l>
<l>Wart dat ic dis it plegen woude</l>
<l>Jc wane het soude mi wel saen</l>
<l>Te schanden harde groet vergaen</l>
<l>Want ic ben simpel ende ruut</l>
<l>Ende ine quam oc noit vt</l>
<l>So uerre dat ic mochte weten</l>
<l>Waerdat die closter es geseten</l>
<l>Din gin mi hebt genoemet hir</l>
<l>Ochtic dan worde messagir</l>
<l>Hoe sovdic mi darmet bedragen</l>
<l>Hoe sovdic dorren dis gewagen</l>
<l>wel met door hand H ? interlineair toegevoegde t: welt</l>
<l>Dat mi die ewelike got</l>
<l>Die ouer al heft sijn gebot</l>
<l>Ter vrowen sendde uan so uerren</l>
<l>Ende ochtic lange moste merren</l>
<l>Ende ic uan minen quikke schide</l>
<l>Daer ic verdiene an mine miede</l>
<l>Ende ikkes tuee verlore of drie</l>
<l>Wie soude mi uersetten die?</l>
<l>Jc wane ics nemmer ne geloege</l>
<l>Daeromme dunkt mi bat geuoege</l>
<l>Her ijongelinc schone ende goet</l>
<l>Dat gi die bodschap selue doet</l>
<l>Ter vrowen. want gi wetet bat</l>
<l>Jn wat maniren ende wat</l>
<l>Men daer moet spreken. ende hoe</l>
<l>Gi selet seggen dan ic doe</l>
<l>Die ben en ongedegen man</l>
<l>Ochte enen suket die bat can</l>
<l>Bedragen hem met sire spraken</l>
<l>Dan ic. hoe soudic oc geraken</l>
<l>Tin closter die so uerre staet</l>
<l>Want ic en weet alwaer men gaet</l>
<l>Tin lande wert daer gi af spreket</l>
<l>Nv merkt hoe alles mi gebreket</l>
<l>Dat hort te goedes mannes bode</l>
<l>Hoe soudic dorren dan op gode</l>
<l>Din coninc lijen uan den trone?</l>
<l>Mijn sute vrint dat v got lone</l>
<l>Al derre onschoude cometaf</l>
<l>Die ijongelinc antwerde gaf</l>
<l>Want ouerwaer in goder trowen</l>
<l>So seggic v dat toter vrowen</l>
<l>.V. willet senden got die here</l>
<l>Ende al die wart die ic v leere</l>
<l>Ende al dat gi mi hebt bedieden</l>
<l>Gehort; met v wel hare ontbeiden</l>
<l>Nv gaet dan wech al sonder vaer</l>
<l>Want ic v segge al ouerwaer</l>
<l>Dat gi wel metter gods gewelt</l>
<l>Al sonder dolen comen selt</l>
<l>Taiwires toe in corter stont</l>
<l>goder met bovengeschreven e, hand H: goeder</l>
<l>wel met door hand H ? interlineair toegevoegde t: welt</l>
<l>lees ontbieden</l>
<l>Oc sal ontpliken v vwen mont</l>
<l>Die godes cracht op welken tijt</l>
<l>Gi toter vrowen comen sijt</l>
<l>Sodat gi selt vermogen wale</l>
<l>Ende oc uolbrengen uwe tale</l>
<l>Van din beginne al toten inde</l>
<l>Want bat dan ic se v nv ontbinde</l>
<l>So seldi die uertrekken voert</l>
<l>Oc sal si gerne sijn gehoert</l>
<l>Dat seggic v. want si wel saen</l>
<l>Der vrowen goet sal doen ontfaen</l>
<l>Din troest dis si gemesset nv</l>
<l>Her herde vrint oc seggic v</l>
<l>Dat gi v metter gods geneden</l>
<l>En doruet nit entuint onttreden</l>
<l>Van vwen quikke dat hir es</l>
<l>Want ouerwaer sijt dis gewes</l>
<l>Dat got die here es ouer al</l>
<l>Dat selue so behuden sal</l>
<l>Ende oc beuerden. dat uan din</l>
<l>En sal v schaden nit geschin</l>
<l>Nv gaetenwech mijn sute vrint</l>
<l>Ende enen godes loen verdint</l>
<l>Die v sal wel noch staen in staden</l>
<l>Do sprac die herde ic bens beraden</l>
<l>Dat ic sal gerne doen dat gi</l>
<l>Van godes haluen hetet mi</l>
<l>Want recht nin es dat ics v werne</l>
<l>Jc sal din godes wille gerne</l>
<l>Volbrengen al. te goeder trowen</l>
<l>Jc sal taiwires gaen ter urowen</l>
<l>Ende al die wart ontbinden hare</l>
<l>Beide ouer lut ende oppenbare</l>
<l>Die gi te mi nu hebt geseget</l>
<l>Nv segget mi alwaer men pleget</l>
<l>Daerwert te gane. ende ic sal gaenEnwech.</l>
<l>want mi dat lange staen</l>
<l>En mach nit helpen sidermereDat</l>
<l>mi gebiedet got die here</l>
<l>Dat ic nu si sijn messagir</l>
<l>Doe sprac die ijongelinc alhir</l>
<l>Gaet henen rechte vorewert</l>
<l>lees ontpluken</l>
<l>Har herde. oc sijt al onueruert</l>
<l>Gi selt geraken harde wale</l>
<l>Nv laett ons corten dese tale</l>
<l>Want ons dat letten werdt telanc</l>
<l>Ende v geuugt an vwen ganc</l>
<l>Ende henen gaet al sonder sparen</l>
<l>Got selue hi motu achterwaren;</l>
<l>Got lonu sprac dat herdekijn;</l>
<l>Aldos vaneen gescheeden sijn</l>
<l>Die herde ende oc die ijongelinc</l>
<l>Want dese weder henenginc</l>
<l>Din seluen wech din hi was comen</l>
<l>Oc heft sijn palstekijn genomen</l>
<l>Dat herdekijn in sine hant</l>
<l>Ende es gecregen altehant</l>
<l>Taiwires wert ende an der heiden</l>
<l>Lit staen sijn quikkenoet ter weiden</l>
<l>Dat hi den eweliken gode</l>
<l>Beual. dis hi was worden bode</l>
<l>Dos ginc hi wech al sinen pas</l>
<l>Din wech die hem gewiset was</l>
<l>Uant hi gereet in allen staden</l>
<l>Sodat hi bi der gods genaden</l>
<l>Taiwires sonder al gemes</l>
<l>Dis selues dages comen es</l>
<l>Ende alse quam taiwires binnen</l>
<l>Die bode. lit hi saen bekinnen</l>
<l>Den genen din hi irsten uant</l>
<l>Dat was die portenare. want</l>
<l>Hi lieten in. dat hi lutgarden</l>
<l>Van saintteron. met corten warden</l>
<l>Begerde spreken. want hi ware</l>
<l>Van verren daer gesendt te hare</l>
<l>Doe sprac die portenare. alhir</l>
<l>Gaet rechte enwech. har messagir</l>
<l>Vore v staetopen dat parloer</l>
<l>Si es ic wane in genen koer</l>
<l>Die vrowe die gi gerne spraket</l>
<l>Ende int parloer en teken maket</l>
<l>Dat gi daer sijt. men sal v saen</l>
<l>Berechten. dos es wechgegaen</l>
<l>Die knape tin parlore wert</l>
<l>Daer tart hi in al onueruert</l>
<l>Ende ere vrowen die daer sat</l>
<l>Met goeme hi hofschelike bat</l>
<l>Dat si lutgarden dor genade</l>
<l>Van saintteron hem comen dade</l>
<l>Want hise gerne soude spreken</l>
<l>Mettesen es si wechgestreken</l>
<l>Ende hem lutgarden heft gehaelt</l>
<l>Hir mogdi horen hoe getaelt</l>
<l>Was tuschen hen aldaer si quamen</l>
<l>Te spraken onder hen tesamen</l>
<l>Die bode hi seide goeden dach</l>
<l>Motu got geuen. diet wel mach</l>
<l>Geleesten vrowe. ende v gesterken</l>
<l>Jn allen dogdeliken werken</l>
<l>Antwerde weder gaf lutgart</l>
<l>Got motu geuen goede uart</l>
<l>Ende oc die ewelike vrome</l>
<l>Her bode. ende oc sijt willecome</l>
<l>Nv segget vrint wat sukedi</l>
<l>Jc saelt v seggen maget vri</l>
<l>So ic dat best uolbrengen can</l>
<l>Al dunkic v en arm man</l>
<l>Die bode seide. ende ic ben alles</l>
<l>Nochtan hebbic noch it geualles</l>
<l>Want ic ben hoges heeren bode</l>
<l>Jc ben gesendet hir uan gode</l>
<l>Din coninc van din paradise</l>
<l>Hi grutt v vrowe in dire wise</l>
<l>Dat brudegoem grutt sire brut</l>
<l>Oc heft hi mi gesendetvt</l>
<l>Om ene sake. die ic nv</l>
<l>Sal oppenbare ontdekken v</l>
<l>Hi heft uernomen urowe goet</l>
<l>Dat u bedroeuet es die moet</l>
<l>Sodat gi sijt met ongemake</l>
<l>Verladen suar. omme ene sake</l>
<l>Die gi ne doruet nit onssin</l>
<l>Want gi becommert sijt mettinDat</l>
<l>gi die schout uan din getiden</l>
<l>Die dagelikes ouerliden</l>
<l>En cont so lise nit vergelden</l>
<l>Noch die memorie so gehelden</l>
<l>Tindat gi leset ende singet</l>
<l>Dor al dat gi se so beduinget</l>
<l>Dat si geleesten nit ne can</l>
<l>Met harre macht. dat gi hare an</l>
<l>Te dikke suket bouen mate</l>
<l>Dat v die concientie late</l>
<l>Met ureden leuen ende in rasten</l>
<l>Die alte nawe welt betasten</l>
<l>Welsute vrowe al dis gi plit</l>
<l>Dat hem en es bequame nit</l>
<l>Want hi die uol es van genaden</l>
<l>En willet v nit so uerladen</l>
<l>Dat gi v seluen it uersuart</l>
<l>Dor sinen wille uer lutgart.</l>
<l>Ochte ouer mate ouer macht</l>
<l>Mar also uerre alse v die cracht</l>
<l>Die v uerleenet die nature</l>
<l>Gehinget. got die v in cure</l>
<l>Ontfangen heuet. maget fijn</l>
<l>Uan v gelouet willet sijn</l>
<l>Ende oc en eescht hi v nemmere</l>
<l>Daromme doet dat v die here</l>
<l>Met mi ontbiedet dis ic hir</l>
<l>Tote v ben vrowe messagir</l>
<l>Dats got die ewelike vader</l>
<l>Die sinen wille doet algader</l>
<l>Jn hemele ende in erterike</l>
<l>Hi v ontbiedet sekerlike</l>
<l>Met mi ijonfrowe goedertiren</l>
<l>Dat gi ne laett v nit uerschiren</l>
<l>Din uiant die v soude gerne</l>
<l>Verdoren dos met sinen scherne</l>
<l>Mar latet v gespreken vrowe</l>
<l>Ende allen vaer ende allen rowe</l>
<l>Vt uwer herten so uerijaget</l>
<l>Dat v die commer din gi draget</l>
<l>Nemmeer dos schadelic en si</l>
<l>Want got ontbiedet v met mi</l>
<l>Dat hem v sengen ende v lesen</l>
<l>.V. beden ende v andre wesen</l>
<l>Es so bequame. dat hijt al</l>
<l>.V. hondertfout vergelden sal</l>
<l>Daerbouen in dis hemels trone</l>
<l>Daer seldi vrowe singen schone</l>
<l>Met blider herten niwen sanc</l>
<l>Want die memorie die te cranc</l>
<l>Es nv te doene al v geuoech</l>
<l>Si sal gesterket wesen gnoch</l>
<l>Ende oc ontfaen daer selke macht</l>
<l>Dat gi daer selt met harre cracht</l>
<l>Volbrengen. dat v nv ontfechtet</l>
<l>Bidis ijonfrowe dat gi plechtet</l>
<l>Noch. an dit menschelike leuen</l>
<l>Daer dikke in alle moten sneuen</l>
<l>Die hir uan moedre lijf ontfaen</l>
<l>Nv latet dan v droeuen staen</l>
<l>Jionfrowe. want v torenmoet</l>
<l>Es iegen redene ende spoet</l>
<l>Dat mogdi merken wel daran</l>
<l>Dat niman hir gedoen ne can</l>
<l>No man no wijf no groet no clene</l>
<l>Dat gi uolbrengen wilt allene</l>
<l>Daeromme got die dit uersit</l>
<l>Ende v ne welt gedogen nit</l>
<l>Dat gi v seluen dos versuart</l>
<l>Met mi ontbiedt v ver lutgart</l>
<l>Dat gi des droeuens auecomet</l>
<l>Dat v ter silen nit ne vromet</l>
<l>No min no meer. mar dat gi blide</l>
<l>Sijt ende uro in allen tide</l>
<l>Dat es sijn wille maget fijn</l>
<l>Dos willet hi gelouet sijn</l>
<l>Van v ijonfrowe goedertiren</l>
<l>Nv blijft te gode. ende ic sal kiren</l>
<l>Te lande wert want het es tijt</l>
<l>Got die was ie gebenedijt</l>
<l>Ende oc sal wesen emmermere</l>
<l>Motu behouden lof ende eere</l>
<l>Ende oc ter eeweliker uromen</l>
<l>Na desen liue late comen</l>
<l>Doe gaf die urowe aldos antwerde</l>
<l>Din messagir die sire verde</l>
<l>Te gane weder was gereet</l>
<l>Ende seide her bode mi es leet</l>
<l>Dat gi dos schire wederkirt</l>
<l>Mar got die alle dinc bestirt</l>
<l>Met sire macht geweldelike</l>
<l>Jn hemele ende in erterike</l>
<l>Hi motu lonen hondertfout</l>
<l>Dat gi so wel van mire schout</l>
<l>Mi hebt uersekert sute urint</l>
<l>Oc hebbedi daeran uerdint</l>
<l>Al es hi clene minen danc</l>
<l>Die v sal bliuen euen lanc</l>
<l>Dat ic in dese werelt bliue</l>
<l>Want ic bi v in minen liue</l>
<l>Sal bliuen emmermeer ontladen</l>
<l>Uan ere noseliker schaden</l>
<l>Die dikke mi uerloed onsachte</l>
<l>Ende oc in menech doegen brachte</l>
<l>Eer ikkeraue was genesen</l>
<l>Want dikke mostic weder lesen</l>
<l>Dat ic gesongen hadde uore</l>
<l>Daermet so plagic oc aldore</l>
<l>Die dage lanc onledech maken</l>
<l>Nochtan en condic nit geraken</l>
<l>Na minen wille al dat ic las</l>
<l>Dat mi te suar te doene was</l>
<l>Mar got hi mots gelovet sijn</l>
<l>Nv hebbedi dat herte mijn</l>
<l>Getrostet wel her messagir</l>
<l>Dis motu lonen dat gi hir</l>
<l>Sijt comen. got die melde vader</l>
<l>Die wel uergelden mach algader</l>
<l>Dat men dor sinen wille doet</l>
<l>Nv gaetenwech her bode goet</l>
<l>Vwe bodeschap es wel gedaen</l>
<l>Dis gi te plegene hadt bestaen</l>
<l>Dis sidi wel uolcomen nu</l>
<l>Nv gaetenwech got si met v.</l>
<l>Dat lonu got die knape seide</l>
<l>Darna so es hi sonder beide</l>
<l>Gestreken lise utin parlore</l>
<l>Oc kirdeweder toten kore</l>
<l>Lutgart die maget welgedegen</l>
<l>Daer ginc si ere beden plegen</l>
<l>Daer si met harde bliden moede</l>
<l>Van allen sinen groten goede</l>
<l>Jn dankde wel gestadelike</l>
<l>Den coninc uan den hemelrike.</l>
<l>Mar hoe die godes messagir</l>
<l>Van denen dede sinen kir</l>
<l>En willic achterlaten nit</l>
<l>Sentdat hi uan der urowen schit</l>
<l>En lette hi no meer no mijn</l>
<l>Ter seluer porten daer hi in</l>
<l>Was comen. ginc hi weder vt</l>
<l>Sodat lutgart die godes brut</l>
<l>Noch nimen el. alsic daer las</l>
<l>Van hem. en wiste wie hi was</l>
<l>Noch uan wat lande hi dar was comen</l>
<l>Doch heft men sider wel uernomen</l>
<l>Al din proces van derre dinc</l>
<l>Hoe dar quam gaende en ijongelinc</l>
<l>Daer hi bi sinen schapen stoet</l>
<l>Die hem die bodeschepe loed</l>
<l>Die hi met eeren sent uolbrachte</l>
<l>Oc wiste men wel sijn geslachte</l>
<l>Ende oc hem seluen men bekande</l>
<l>Daertoe sijn name ende in wat lande</l>
<l>Hi wart geboren. sider wale</l>
<l>Wart onderuonden altemale</l>
<l>Vandindat ene nonne sach ene vlamme virs ut</l>
<l>hare k[e]le varen.</l>
<l>.xviij. Tintidendat in derre wise.</l>
<l>Lutgart die magt van hogen prise.</l>
<l>Bider gewelt van onsen here</l>
<l>Verloesset was uan haren sere</l>
<l>Dat si int herte binnen droch</l>
<l>Bidindat si teuollen gnoch</l>
<l>Versekert was uan haren sange</l>
<l>Daer si teuoren hadden lange</l>
<l>Geweset omme also ueruert</l>
<l>Began si al te gode wert</l>
<l>So uaste kiren haren sin</l>
<l>Dat daer en mochte niwent in</l>
<l>Geduren dat hare it mesquam</l>
<l>Want tirstdat sijt daerin uernam</l>
<l>So moste het utuerdreuen sijn</l>
<l>Aldos so hilt die maget fijn</l>
<l>Din godes dinst getrowelike</l>
<l>Uan goden wille was si rike</l>
<l>Weder si dede. of sanc of las</l>
<l>Har herte aldoes met gode was</l>
<l>Dat was geproeuet an din stonden</l>
<l>Met ongeuensden oreconden</l>
<l>Dire ic v een uertrekken sal</l>
<l>Welt mi uerleenen got geual</l>
<l>Daertoe. die alles heft gewelt</l>
<l>Dat gi welgerne horen selt</l>
<l>Dis wanic. sonder al uerdrit</l>
<l>Die gode minnet ende ontssit</l>
<l>Want hets en bispel harde schone</l>
<l>Daer got die coninc uan den trone</l>
<l>Vertogde met al oppenbare</l>
<l>Hoe welgename dat hem ware</l>
<l>Lutgarden lesen ende singen</l>
<l>Ende oc in ghesteliken dingen</l>
<l>Har andre wesen alsic nv</l>
<l>Met staden sal betogen v</l>
<l>Op enen dach die urowe goet</l>
<l>Taiwires in die kerke stoet</l>
<l>Met tin ijonfrowen daer si songen</l>
<l>Met stemmen vri ende onbedwongen</l>
<l>Genedechlik al sonder mide</l>
<l>Die salmodie van den tide</l>
<l>Die was te horne welbequame</l>
<l>Want suuer ende sonder blame</l>
<l>Vorop te hemele wert die lut</l>
<l>Uan dire. oc stont die godes brut</l>
<l>Lutgart aldaer mettin ijonfrowen</l>
<l>Die hertelic met goeder trowen</l>
<l>Aldaer uolbrachte sonder wanc</l>
<l>Der suter salmodien sanc</l>
<l>Si sanc met harde blider stemmen</l>
<l>Din suten lut si dede clemmen</l>
<l>Opwert so hoge. dat hi saen</l>
<l>goden met door hand H bovengeschreven e: goeden</l>
<l>ghesteliken met door hand H bovengeschreven e: gheesteliken</l>
<l>Eerlic uan gode wart ontfaen</l>
<l>Daerbouen in din paradise</l>
<l>Nv hort in welkerhande wise</l>
<l>Dat wart tin tiden onderuonden</l>
<l>Mettin ijonfrowen die daer stonden</l>
<l>Ende alle waren int geuoch</l>
<l>Van haren sange melde gnoch</l>
<l>Daer si uolbrachten dat getide</l>
<l>So stont dwers ouer banderside</l>
<l>Dariegen dar lutgart die fine</l>
<l>Jn harre staien plach te sine</l>
<l>Ene andre vrowe welgedegen</l>
<l>Die wel hars selues conde plegen</l>
<l>Jn karitateliken dingen</l>
<l>Ende oc so wel te pointe bringen</l>
<l>Din godes wille in haren daden</l>
<l>Dat si was wert der gods genaden</l>
<l>Die hi gesparen nit ne can</l>
<l>Noch ane wijf noch ane man</l>
<l>Daer hise welbestadet sit</l>
<l>Mar wildi weten wat geschit</l>
<l>Es derre nonnen die ic v</l>
<l>Aldos gepriset hebbe nv</l>
<l>Si stont gekirt also dat si</l>
<l>Die maget edel ende uri</l>
<l>Lutgarden. wale mochte schouuen</l>
<l>Och stont si also na der urowen</l>
<l>Dat si wel sach al dat si dede</l>
<l>Si sach se singen. ende mede</l>
<l>Versuchten. ende op hare wangen</l>
<l>Die trane al euen dikke hangen</l>
<l>Die groet vt haren ogen uloten</l>
<l>Nochtandat sise hilt besloten</l>
<l>Dat teeken was van groter minnen</l>
<l>Die si geuulde int herte binnen</l>
<l>So stark dat sise nit ne coste</l>
<l>Bedeckke . want si saen begonste</l>
<l>Har seluen togen oppenbare</l>
<l>Der urowen die daer stont bi hare</l>
<l>Ende oc aldaer dis sanges plach</l>
<l>Want daer si op lutgarden sach</l>
<l>Die so uan minnen stont onsteken</l>
<l>lees Bedeckken</l>
<l>Dat se uan buten al besweken</l>
<l>Die sinne die met harre cracht</l>
<l>Cume hare gauen selke macht</l>
<l>Dat si op hare uoete conde</l>
<l>Gestaen. so sach ut haren monte</l>
<l>Die nonne uligen enen schijn</l>
<l>So clar. dat al dat korekijn</l>
<l>Daeraf uerlichtte. daer die nonnen</l>
<l>Jn stonden. alse uan der sonnen</l>
<l>Die schijnt te somertide clar</l>
<l>Mar nit ne heuet lange aldar</l>
<l>Die schijn gemerret die so groet</l>
<l>Lutgarden uten monde schoet</l>
<l>Want alse en schijn uan enen uire</l>
<l>Die hoge opschietet. ende schire</l>
<l>Te niute weder es uergaen</l>
<l>So heuet oc die schijn gedaen</l>
<l>Hi schoetop hoge met gewoude</l>
<l>Alseof hi al uerbernen soude</l>
<l>Die kerke ende al din closter oc</l>
<l>Oc sach si dat die uorst ontploec</l>
<l>Daer hi schoet ut met hastechheiden</l>
<l>Dos uoer hi op al sonder beiden</l>
<l>Sodat hi quam wel hastelike</l>
<l>Daerbouen in dat hemelrike</l>
<l>Daer sijs nemmeer ne mochte schowen</l>
<l>Mar doe der werdeliker vrowen</l>
<l>Dat was getoget daer si stoet</l>
<l>Wart hare onttempert so die moet</l>
<l>Van vresen die hare ouer quam</l>
<l>Van wondre dat si daer uernem</l>
<l>Dis si en hadde noit eer</l>
<l>Gesin aldaer no mijn no meer</l>
<l>Teuoren op negeenen tijt</l>
<l>Dat si gaf enen groten krijt</l>
<l>Ende oc ter erden nedersanc</l>
<l>Warbi uerlettet bleef die sanc</l>
<l>Want die ijonfrowen altesamen</l>
<l>Te hare wert geronnen quamen</l>
<l>Omme onderuinden wat het ware</l>
<l>Dat se brachtt hadde in selken uare</l>
<l>Mar die ijonfrowe die daer sat</l>
<l>lees monde</l>
<l>Van groter ureesen also mat</l>
<l>Ende oc uan herten so besweken</l>
<l>Dat si ne conde nit gespreken</l>
<l>En gaf antwerden meer no min</l>
<l>Dat quam bidisdat so har sin</l>
<l>Gemesset hadde sire cracht</l>
<l>Dat si welna was in ommacht</l>
<l>Gesonken daer ter seluer stede</l>
<l>Ende oc ut haren sinne mede</l>
<l>Altoe welna geuaren was</l>
<l>Van ureesen. eer si dis genas</l>
<l>Mar godes maget goedertiren</l>
<l>Die wiste allene in wat maniren</l>
<l>Dat was geschit. ende oc die sake</l>
<l>Daer si was omme togemake</l>
<l>Si es gegaen met goeden staden</l>
<l>Ter nonnon wert . want hare baden</l>
<l>Die andren urowen die daer stonden</l>
<l>Ende onderuinden nit ne conden.</l>
<l>Wat hare warr. dat si uername</l>
<l>Din commer ende die mesquame</l>
<l>Daer si so sere af was uerssaget</l>
<l>Doe nam die welgerakde maget</l>
<l>Die urowe lise bi der hant</l>
<l>Ende es gegangen dor den pant</l>
<l>Jnwert met hare al moetgemeene</l>
<l>Daer sise spreken wilde alleene</l>
<l>Om weder haren sin uerbouden</l>
<l>Ende alse quamen daer si wouden</l>
<l>Tegader spreken die ijonfrowen</l>
<l>So sprac hare an met goeder trowen</l>
<l>Lutgart die magt in derre wise</l>
<l>Ende seide got uan paradise</l>
<l>Mote v gehelpech vrowe sijn</l>
<l>An v gelaet es wale in schijn</l>
<l>Dat gi uerladen sijt wel suare</l>
<l>Uan enen commerliken uare</l>
<l>Die sere onttempert vwen moet</l>
<l>Mar segget mi ijonfrowe goet</l>
<l>Wat v mescomt. met goeden staden</l>
<l>Masschin salikkertoe geraden</l>
<l>Jc sal v helpen of ic can</l>
<l>lees tongemake</l>
<l>lees nonnen</l>
<l>Nv segget mi die saken dan</l>
<l>Waeraf gi doget dese pine</l>
<l>Jc weet noch salke medicine</l>
<l>Die nutte wesen sal dariegen</l>
<l>Dos sprac die maget welgedegen</l>
<l>Mar die ijonfrowe die alnoch</l>
<l>Uan uresen makde en groet gecroch</l>
<l>Si sat uan uresen so versuart</l>
<l>Dat si ne conde nit en wart</l>
<l>Gespreken. noch betogen nit</l>
<l>Waraf dat hare was geschit</l>
<l>Noch hoe die urese hare anequam</l>
<l>Mar doe die maget dat uernam</l>
<l>Sprac si aldos te hare voert</l>
<l>Ende seide urowe mijn nv hoert</l>
<l>Die saken die gi hebt uernomen</l>
<l>Die sijn uan godes haluen comen</l>
<l>Dat seggic v wel ouerwaer</l>
<l>Nv laett gesinken vwen vaer</l>
<l>Ende achterlaett v beuen dan</l>
<l>Jc sal v seggen watteran</l>
<l>Te merkene es dat gi din schijn</l>
<l>Sagt uligen vten monde mijn</l>
<l>Aldaer wi beedegader stonden</l>
<l>Ende ons dis sanges onderuuonden</l>
<l>Ter godes eren mettin vrowen</l>
<l>Die plagen oc te goeder trowen</l>
<l>Dis selues. ende sonder mide</l>
<l>Ons holpen singen dat getide</l>
<l>Nv hort na mi ijonfrowe goet</l>
<l>Die allen sinen wille doet</l>
<l>Dats got die uader goedertiren</l>
<l>Ende alle saken plegt bekiren</l>
<l>Sodat si comen tonsen baten</l>
<l>Opdat wijs hem gewerden laten</l>
<l>Hi heuet v die dinc vertoget</l>
<l>Daer gi din uaer nv aue doet</l>
<l>Nit ommedatdat v uan din</l>
<l>Soude ongemakes it geschin</l>
<l>k verbeterd uit a met schacht van k, lees selke</l>
<l>Ochte iwent v mescomen soude</l>
<l>Mar ommedatdat hi v woude</l>
<l>Vertogen vrowe al oppenbare</l>
<l>Hoe groet die cracht uan minnen ware</l>
<l>Die mi so binnen hadde ontsteken</l>
<l>Dat si din schijn dede utebreken</l>
<l>Daer ic tin sange was gestaen</l>
<l>Oc es ijonfrowe in din mijn waen</l>
<l>Dat got die here es ouer al</l>
<l>Ende ewelike wesen sal</l>
<l>Vertogede v mettesen schine</l>
<l>Dat hi uan v begert te sine</l>
<l>Geminnet met gerechter trowen</l>
<l>Sodat die schijn din gi beschowen</l>
<l>Noch nit ne cont al sonder vaer</l>
<l>V. herte oc make binnen clar</l>
<l>Ende oc ter minnen so gedegen</l>
<l>Dat ghire mogt voertane plegen</l>
<l>Getrowelic in vwen tide</l>
<l>Nv sijt terasten ende blide</l>
<l>Ende alles danket onsen here</l>
<l>Dat radic v. want lof ende eere</l>
<l>Betamet hem. ende ewelike</l>
<l>Jn hemele ende in erterike</l>
<l>Sal oc betamen vrowe mijn</l>
<l>Gebenedijt so mote hi sijn</l>
<l>Eer dese tale har inde nam</l>
<l>So wel terasten weder quam</l>
<l>Der urowen moet. dat si lutgarden</l>
<l>Began met dankeliken warden</l>
<l>Vertogen dat al sonder beide</l>
<l>Nv hort wat die ijonfrowe seide</l>
<l>Ai. lutgart magt utuerkoren</l>
<l>Sprac si welna. haddic uerloren</l>
<l>Nv terre wilen minen sijn</l>
<l>Van uresen. mar dat ikkerin</l>
<l>Ben bleuen. ende weder nv</l>
<l>Getrostet wel. dis dankic v</l>
<l>Getrowelike al mine macht</l>
<l>Want alle mire sinne cracht</l>
<l>Haddic uerloren maget vri</l>
<l>En haddi nit getrostet mi</l>
<l>Want ic so suare was uerladen</l>
<l>Dat mi ne conde nit in staden</l>
<l>Gestaen . dat mi die andre nonnen</l>
<l>Toespraken. so wasic verwonnen</l>
<l>Van groten uare ende ondercomen</l>
<l>Nv hebbedi mi dat benomen</l>
<l>Ende al ontcommert minen moet</l>
<l>Dis dankic v ijonfrowe goet</l>
<l>Oc manic v bi karitaten</l>
<l>Die got so heft an v gelaten</l>
<l>Verschinen vrowe goet uan prise</l>
<l>Dat si in mengerhande wise</l>
<l>Vertoget hare ende oppenbart</l>
<l>Ende oc uan binnen so uerclart</l>
<l>Dat het van buten wale schinet</l>
<l>Dat gi uor mi te gode pinet.</l>
<l>Met vwer beden maget rene</l>
<l>Dat hi die gracie mi uerleene</l>
<l>Dat ic hir mote also geleuen</l>
<l>Dat mi ten inde si gegeuen</l>
<l>Alsic dit leuen laten sal</l>
<l>Ende es uergangen dat getal</l>
<l>Uan minen dagen die noch duren</l>
<l>Dat dikke werdet mi tesuren</l>
<l>Dat grote licht uan ginderbouen</l>
<l>Daer alle sante gode louen</l>
<l>Dat salic harde gerne doen</l>
<l>Opdat v mach mijn orison</l>
<l>Jn staden staen ijonfrowe mijn</l>
<l>So willics v deelechtech sijn</l>
<l>Lutgart die maget weder sprac</l>
<l>Nv gaet ende houdet v gemac</l>
<l>Die godes cracht si met ons beeden;</l>
<l>Met tesen warden sijn gescheeden</l>
<l>Vaneen die urowen an din tide</l>
<l>Vro beidegader ende blide.</l>
<l>Want die ijonfrowe die din uaer</l>
<l>Gedoget hadde. wart aldaer</l>
<l>Getrostet ouermids den warden</l>
<l>Die si uerhorde van lutgarden</l>
<l>Sodat sijs sider emmermere</l>
<l>Gedanket heuet onsen here</l>
<l>Met goeder herten sonder wanc</l>
<l>Oc wiste sijs so groten danc</l>
<l>Lutgarden sent in allen stonden</l>
<l>Dat si wel uaste bleef gebonden</l>
<l>Met harre minnen sent altoes</l>
<l>Ende oc int herte so uercoes</l>
<l>Die maget edel ende fijn</l>
<l>Sentdat si sach din claren schijn</l>
<l>Hem so uertogen bouen hare</l>
<l>Dat beide stille ende oppenbare</l>
<l>Sent emmermeer al hare leuen</l>
<l>Si hare es onderdanech bleuen</l>
<l>Vandindat si onsen here bat dat hi hare name</l>
<l>sine gracie van sutheiden. ende hise en andre</l>
<l>gaue.</l>
<l>.xix. Ghi heren ende urowen hoert.</l>
<l>Wat ic v sal noch brengen voert.</l>
<l>Opdat ic can met corten warden</l>
<l>Jc sal v seggen uan lutgarden</l>
<l>Noch een welschone exempelkijn</l>
<l>Dat nutte sal te horne sijn</l>
<l>Ende oc hen allen sal behagen</l>
<l>Die godes minne int herte dragen</l>
<l>Dis wanic wel opdat si dan</l>
<l>Vernemen willen watteran</l>
<l>Geleget ende int herte binnen</l>
<l>Uerstaen wat hort ter godes minnen</l>
<l>Want die der minnen willen plin</l>
<l>Si moten merken ende sin</l>
<l>Hoeuerredat men uolgen moet</l>
<l>Hars willen. want si dikke doet</l>
<l>Begeren meer dan imens cracht</l>
<l>Geleesten can met sire macht</l>
<l>Daeromme radic aldengenen</l>
<l>Die hen ter minnen dinste wenen</l>
<l>Of die te harre scholen gaen</l>
<l>Dat si hen pinen wel uerstaen</l>
<l>Die wart die ic hen sal ontbinden</l>
<l>Want sirein selen mogen vinden</l>
<l>Opdat si weten dat begeren</l>
<l>si is interlineair toegevoegd, hand C?</l>
<l>hort met door hand H bovengeschreven e: hoert</l>
<l>Wat hen mach helpen ende deren</l>
<l>Wat hen mach schaden ende uromen</l>
<l>Want die ter minnen willen comen</l>
<l>Geloeuens wel den worden mijn</l>
<l>Si moten onderscheedech sijn</l>
<l>Si moten weten hoe men sal</l>
<l>Bi goeder minnen liefgetal</l>
<l>Met goede werden onsen here</l>
<l>Want menech poget dikke sere</l>
<l>Ter minnen wert met hastechheiden</l>
<l>Die met gemake moet ontbeiden</l>
<l>Eer hi uolbrenget sinen ganc</l>
<l>Wille of en wille an sinen danc</l>
<l>Dergerre din hi was ontgaen</l>
<l>Masschijn die selen also saen</l>
<l>Ochte eer. al uolgen si met staden</l>
<l>Uolcomen toter gods genaden</l>
<l>Hoe dat geschit. mach igewelc</l>
<l>Wel merken. want hets heden selc</l>
<l>Die hem der minnen onderwindet</l>
<l>Bidisdat hi so sute uindet.</l>
<l>Die ufeninge in din beginne</l>
<l>Dat hise uestt in sinen sinne</l>
<l>Alse emmermeer te sine indinDat</l>
<l>hi der minnen wille plin</l>
<l>Gestadelic al sonder sparen</l>
<l>Mar wel geualt dat hi versuaren</l>
<l>Hem welt maschin met selken dingen</l>
<l>Die hi nit wel en can uolbrengen</l>
<l>Es dan dat sake datten taent</l>
<l>Sijns selues wille die wel waent</l>
<l>Volbrengen dis hi nit ne can</l>
<l>Geleesten. moet hi bliuen dan</l>
<l>Teijoncst uan sinen daden achter</l>
<l>So sal hijs hebben groten lachter</l>
<l>Dat seggic v want hets en ris</l>
<l>Die hastet omme sijn uerlis</l>
<l>Daer hi namaels . te sire uromen</l>
<l>Met goeden staden mochte comen</l>
<l>Daeromme schijnt het welgeuuge</l>
<l>Dat igewelken dat genuge</l>
<l>ir verbeterd uit ut: sute</l>
<l>Daeran geleget sine bate</l>
<l>Ende oc intides uaren late</l>
<l>Dis hi teijoncst ontberen moet</l>
<l>Want mate es tallen spele goet</l>
<l>Wetti warumme ic dit ontbinde?</l>
<l>Om een exempel dat ic uinde</l>
<l>Alnoch gescreuen uan der vrowen</l>
<l>Dat ic v sal te goeder trowen</l>
<l>Vertrekken. die int herte binnen</l>
<l>Geuult onsteken v uan minnen</l>
<l>Alse v betamet. mar idoch</l>
<l>En hebt uernomen nit alnoch</l>
<l>Al welken wech gi motet gaen</l>
<l>Wildi ter minnen dinste staen</l>
<l>Die onderschedechheit ic meene</l>
<l>Daer wel lutgart die maget reene</l>
<l>Jn coste suken har beijach</l>
<l>Alsic v wel betogen mach</l>
<l>Opdat gi wilt geloeuen mi</l>
<l>Nv hoert mi dan; die maget urj</l>
<l>Hadde enen dogdeliken sede</l>
<l>Daer ic v eer af horen dede</l>
<l>En schone exempel ende inwaer</l>
<l>Al dochtt masschijn v somen suar</l>
<l>Bidisdat selke dat ontgouden</l>
<l>Die met gemeenen rade wouden</l>
<l>Din sede goet hare auebreken</l>
<l>Dat was. dat si uan elker weken</l>
<l>Dis sonnendages plach tegane</l>
<l>Tin gods outare. ende daer tontfane</l>
<l>Dat sacrament gbenedijt</l>
<l>So heuet sent op enen tijt</l>
<l>Gedaen die maget vtuerkoren</l>
<l>Gelijcdat si dis plach teuoren</l>
<l>Si hadde ontfaen dat sacrament</l>
<l>Te goeder wilen. dis si sent</l>
<l>Jn corten stonden wart geware</l>
<l>Bidindat het begonste an hare</l>
<l>Saen oppenbaren sine cracht</l>
<l>Wat wondre. want die heuet macht</l>
<l>Jn hemele. ende in herterike</l>
<l>Dats ihesus kerst die dagelike</l>
<l>betogen met door hand H bovengeschreven e: betoegen lees gebenedijt</l>
<l>Ons uoedt mettin lichame sijn</l>
<l>Hi heuet in har herte fijn</l>
<l>Dis dages sijn hosteil genomen</l>
<l>Ende es met hare ontbiten comen</l>
<l>Van sire spisen die hi brachte</l>
<l>Met hem. daer hise met so sachte</l>
<l>Tin seluen stonden heft geuudet</l>
<l>Dat si wel lettel wart gemudet</l>
<l>Van din ontbitene. euen lanc</l>
<l>Dat het gedurde. want si dranc</l>
<l>Der minnen wijn met groten toegen</l>
<l>Sodat sireaue wart in hoegen</l>
<l>Si dranc daer uter volre maten</l>
<l>Din suten wijn uan karitaten</l>
<l>Die goet es buten allen prise</l>
<l>Daer ihesus kerst van paradyse</l>
<l>Af schinke was. die an din stonden</l>
<l>Dis schinkede ute sinen wonden</l>
<l>So groten coep. dat hisermede</l>
<l>Jn groter ioijen wesen dede</l>
<l>Si was in hogen ende blide</l>
<l>Die uroude wart hare an din tide</l>
<l>So ouerswinge int herte binnen</l>
<l>Dat si ne conste van der minnen</l>
<l>Te uollen werden nit versaedt</l>
<l>Mar saen wart sireaf so begaedt</l>
<l>Dat si op eten noch op drinken</l>
<l>En achtte nit. noch oc gedinken</l>
<l>En conste omme andre dinc negeene</l>
<l>Dan omme dat si minde allene</l>
<l>Si doegde suten orewoet</l>
<l>So sere was hare oc die moet</l>
<l>Ueruloten op hare minnekijn</l>
<l>Dat si begerde lange sijn</l>
<l>Also met hem in eenechheiden</l>
<l>Mar nit ne mochte sijs uerbeiden</l>
<l>Want cort die spacie was daertoe</l>
<l>Bidisdat was gesongen doe</l>
<l>Ter seluer wilen die middach</l>
<l>in de marge naast de verzen 6409-6413:</l>
  <para/>
  <para/>
  <para/>
<l>Augustinus. Alre goedertierenste heere. hoe suete es dijn herdinken. Soe ic meere in di peyse. alsoe vele meere bestu mj te suetere. , hand</l>
  <para/>
  <para/>
  <para/>
<l>P</l>
<l>Din men na messe singen plach</l>
<l>Ende oc die cymble was geslegen</l>
<l>Die die ijonfrowen plach gewegen</l>
<l>Te haren refrotoere wert</l>
<l>Wat mach dan doen die maget wert</l>
<l>Lutgart die es geuudet binnen</l>
<l>So metter spisen van der minnen</l>
<l>Dat sire ongerne af scheeden sal</l>
<l>Mar banderside in dat getal</l>
<l>Moet emmer sijn uan din ijonfrowen</l>
<l>Sal si uoldoen te goeder trowen</l>
<l>Dat dordne wiset die si draget</l>
<l>Nv hort. hir mogdi uan der maget</l>
<l>En bispel merken harde goet</l>
<l>Hoe men der minnen volgen moet</l>
<l>Nit alte uerre. mar tematen</l>
<l>Die vrowe die doen ende laten</l>
<l>Wel conde. nadat si uernam</l>
<l>Datt hare meest te baten quam</l>
<l>Ende oc versach dat si dat een</l>
<l>Moste emmer laten van den tueen</l>
<l>Si mikde dat het nutter ware</l>
<l>Dat si intids gesellde hare</l>
<l>Mettin conuente in dat gemeene</l>
<l>Dan dat si langer bleue allene</l>
<l>Jn eenechheiden. dat men soude</l>
<l>Beuaen wart dat sijs plegen woude</l>
<l>Tin seluen nameliken tide</l>
<l>Mar oc versach si banderside</l>
<l>Dat schade groet daeran gelage</l>
<l>Wart dat si so dis eenes plage</l>
<l>Dat si dat ander liete bliuen</l>
<l>Dat mochte an imene el becliuen</l>
<l>Waert dat hi dis en lettelkijn</l>
<l>Gesmakede in dat herte sijn</l>
<l>Nv mogdi merken wis si plach</l>
<l>Die maget edel. doe si sach</l>
<l>Dat si moste emmer henengaen</l>
  <para/>
  <para/>
  <para/>
  <para/>
<l>onder aan de bladzijde: God onse here ihesus xpristus gheeft somegen goeden lieden die hen vromeleec oeffenen toter contemplacien in allen tiden alsi stade ende stonde vercrigen eenen voersmaec in dit leuen. dat si volcomeleec selen besitten euwich leuen. opdat si bliuen in hare oeffeningen. ende scuwen alle hier dinc gee"xpungeerd ydelheit van buten ende houden hen suuer van herten. ende keeren hen leedichleke te gode , hand P</l>
  <para/>
  <para/>
  <para/>
  <para/>
<l>intids met door hand H bovengeschreven i: intiids</l>
<l>Te reftre wert. began si saen</l>
<l>Te gode senden ene bede</l>
<l>Die si met corten warden dede</l>
<l>Jdoch so was si hastelike</l>
<l>Van gode ontfaen in hemelrike</l>
<l>Wildi nv weten wat si bat</l>
<l>Jc saelt v seggen ommedatDat</l>
<l>gis oc selt tebat bekinnen</l>
<l>De vriheit van gerechter minnen</l>
<l>Daer si in imene es becleuen</l>
<l>Tin seluen tiden was begeuen</l>
<l>Taiwires ene vrowe goet</l>
<l>Die alsic wane ende ic uerstoet</l>
<l>Doe ic der urowen uite las</l>
<l>Ver ysabeel gemanet was</l>
<l>Die vrowe al was si welgeraket</l>
<l>Nochtan so hadde si gesmaket</l>
<l>Van langen tiden darteuoren</l>
<l>Groets ongemakes. dar si toren</l>
<l>Wel dikke af dogede ende leet</l>
<l>Want got die gheecelt ende sleet</l>
<l>Met sire vaderliker roeden</l>
<l>Din hi verkiset. dats den goeden</l>
<l>Din hi in sinen boeke brieuet</l>
<l>Nadat hi weet datt hem gerieuet</l>
<l>Hi gaf oc derre seluer nonnen</l>
<l>Daer ic af hebbe nv begonnen</l>
<l>Te seggene. ene plage suar</l>
<l>Want daerteuoren menech ijar</l>
<l>Lach si beuaen met groter qualen</l>
<l>Sodat met rade noch met talen</l>
<l>Noch fisicien noch ander man</l>
<l>Die hem dis onderwinden can</l>
<l>En conste nit entuint gehelpen</l>
<l>Der siker nonnen noch gestelpen</l>
<l>Jt uan der qualen die si droch</l>
<l>Dor al dat men dis pijnde gnoch</l>
<l>Mar hort noch wonder van der plagen</l>
<l>Die nonne si lach so beknagen</l>
<l>Dat si gelijc den doden scheen</l>
<l>Want hare en was huut ende been</l>
<l>Mar bleuen. so was al uertert</l>
<l>lees genamet</l>
<l>Dat it gedroch te liue wert</l>
<l>Nochtan so was selk die manire</l>
<l>Van harre plagen. dat si schire</l>
<l>Moste emmer alle dage ontbiten</l>
<l>Ende oc en conde si gequiten</l>
<l>Har seluen nit met ereweruen</l>
<l>Want si uan hongre waende steruen</l>
<l>En hadde si nit telker vren</l>
<l>Daertoe noch gheten. dat geduren</l>
<l>Moste al den dach ende al den nacht</l>
<l>Nochtan so was hare al die cracht</l>
<l>Van haren leden so ontgeuen</l>
<l>Dat si al euen cleene bleuen</l>
<l>Ende euen cranc ende euen mat</l>
<l>Hoe dikke so si dranc ende at;</l>
<l>Aldos so was dat cranke wijf</l>
<l>Van qualen worden so kaitijf</l>
<l>Dat si ne conde noch gegaen</l>
<l>Noch opgesitten noch gestaen</l>
<l>Noch ander dinc gedoen negeene</l>
<l>Dan liggen allewege allene</l>
<l>Dis plach gedades die ijonfrowe</l>
<l>Dis si wel dikke moste rowe</l>
<l>Jnt herte doegen uele suar</l>
<l>Ende oc din vrowen die aldaer</l>
<l>Hars mosten plegen. dikke in pine</l>
<l>Met harre qualen stont tesine</l>
<l>Want sise hoeuen ende lieden</l>
<l>Ende oc met groter besechheiden</l>
<l>Hars namen ware in elker stonde</l>
<l>Want sijs ontberen nit ne conde;</l>
<l>Mar nv willic v uan lutgarden</l>
<l>Volseggen uoert met welken warden</l>
<l>Si heuet har gebet gedaen</l>
<l>Eer si uan daer es opgestaen</l>
<l>Si seide almechtech vader got</l>
<l>Die urijlic hebbet v gebot</l>
<l>Jn dese werelt oueral</l>
<l>Dat emmermeer geduren sal</l>
  <para/>
  <para/>
  <para/>
  <para/>
<l>in de marge: een siecte die men heet den menghierael. het compt ondertiden van groter apstenencien , hand P</l>
  <para/>
  <para/>
  <para/>
  <para/>
<l>lees leiden</l>
<l>Van vwer spisen hebbe di</l>
<l>En entremes gegeuen mi</l>
<l>Dis ic welgerne opdat ic mochte</l>
<l>Gebroke nu. want ine rochte</l>
<l>Der spisen nit dar die lichame</l>
<l>Met werdt gesaedt opdat mi quame</l>
<l>Also te pointe v entremes</l>
<l>Dat mi hir nv gegeuen es</l>
<l>Dat ics gebruken mochte nv</l>
<l>Mar neenic nit. dis biddic v</l>
<l>Almechtech got welsute here</l>
<l>Dat gi dor vwes selues eere</l>
<l>Die grote ioije ende dat delijt</l>
<l>Dat mi so saedt op desen tijt</l>
<l>Dat mi bat wesen nit ne mach</l>
<l>Al doet uan mi op desen dach</l>
<l>Alsodat ics nemmeer ne si</l>
<l>Jn inne. ende het ne uolge mi</l>
<l>Nit vorder oc. want ic moet saen</l>
<l>Vanhenen scheeden. ende gaen</l>
<l>Tereftre wert mettin conuente</l>
<l>Daer sijn gerechtet die pulmente</l>
<l>Die anders smaken. mar idoch</l>
<l>Motikker gaen ontbiten noch</l>
<l>Al es mi dat te doene suar</l>
<l>Want mi die cymble eeschet daer</l>
<l>Mar got almechtech vader mijn</l>
<l>Sentdat ic hir nit langer sijn</l>
<l>En mach met v in eenechheiden</l>
<l>Want ic moet gaen al sonder beiden</l>
<l>Te reftre wert mettin ijonfrowen</l>
<l>So biddic v met goeder trowen</l>
<l>Dat gi die urowde ende dat dedut</l>
<l>Gelijcdat ics hir ga nu ut</l>
<l>Ere andre geuet algeheel</l>
<l>Die dis behoeft. dats ysabeel</l>
<l>Die ghinder leget so uerpinet</l>
<l>Dat si gelic den doeden schinet</l>
<l>Want hare commer es so suaer</l>
<l>Dat si gedaeds moet liggen. mar</l>
<l>Nochtan en can si nit met rasten</l>
<l>Geleuen. moet si langer vasten</l>
<l>Dan elke spacie uan ere vren</l>
<l>Al lidende ouer mach geduren.</l>
<l>Dis moet si plegen al den dach</l>
<l>Ende alden nacht. dat sere mach</l>
<l>Dengenen namelic uerwegen</l>
<l>Dis hars alteenen moten plegen</l>
<l>Mar eist v wille ende v gebot</l>
<l>Genadech vader sute got</l>
<l>Dat si der spisen van der minnen</l>
<l>Geuule en deel int herte binnen</l>
<l>Jc wane wel dat sise sal</l>
<l>So binnen voeden. dat si al</l>
<l>Der andre spisen sal uergeten</l>
<l>Want die uan derre spisen eten</l>
<l>Die andre es hen saen verleedt</l>
<l>Nv biddic v dan eer gi scheedt</l>
<l>Met vwer spisen doch uan mi</l>
<l>Dat mine bede ontfangen si</l>
<l>Want ine mach hir letten nit</l>
<l>Mettesen warden henenschit</l>
<l>Die maget ende es wechgegaen</l>
<l>Mar hoe die bede wart ontfaen</l>
<l>Salic v seggen altehant</l>
<l>Nadindat ict gescreuen vant;</l>
<l>Nv hort gi vrowen ende heeren</l>
<l>Dat v die sute got mote eeren</l>
<l>Jc sal v seggen wonder groet</l>
<l>Hoe got die alle dinc geboet</l>
<l>Wart onderhorech sire brut</l>
<l>Want eer die bede was alut</l>
<l>Gedaen. ende oc ten inde comen</l>
<l>Die wart. so wart hare al genomen</l>
<l>Die sute smak uan din delite</l>
<l>Dis es si worden also quite</l>
<l>Alseof sire oit hadde sonder</l>
<l>Geweset. mar en meerre wonder</l>
<l>Salic v seggen wildijt hoeren</l>
<l>Hoe ysabeel began verschoeren</l>
<l>Lutgarden die daer henenginc</l>
<l>Want si so grote vrowde ontfinc</l>
<l>Jnt herte binnen dar si lach</l>
<l>Van minnen. dat si rip. owach</l>
<l>Almechtech vader wat doedi</l>
<l>Got here vwe minne doedet mi</l>
<l>Mi dunket dat mi therte binnen</l>
<l>Verswelten sal uan vwer minnen</l>
<l>Moet sijs gewerden eer it lanc</l>
<l>Genadech got dis hebbet danc</l>
<l>Want siderdat ic arm wijf</l>
<l>Ontfinc van mire moeder lijf</l>
<l>En wardic noit dos in hogen</l>
<l>Hoe salics v gedanken mogen</l>
<l>Teuollen gnoch got here mijn</l>
<l>Want gi mi doet nv wale in schijn</l>
<l>Dat mijns en es nit al vergeten</l>
<l>Al es mijn arme liif uersleten</l>
<l>Van qualen. die mi dikke suart</l>
<l>Want so mijn herte es mi uerclart</l>
<l>Uan starker minnen ende ontfunket</l>
<l>Dat ouerwaer mi seluen dunket</l>
<l>Dat ic ben al genesen nv</l>
<l>Welsute got dis dankic v</l>
<l>Aldos so lach tin seluen tide</l>
<l>Die urowe in hogen ende blide</l>
<l>Ende oc uan minnen so beuangen</l>
<l>Dat hare en conde nit gelangen</l>
<l>Om eten noch om drinken mede</l>
<l>Gelijcdat het teuoren dede</l>
<l>Want hare minne die si droech</l>
<l>Jnt herte binnen. so uersloech</l>
<l>Din honger. dat hi nit ne conde</l>
<l>Genaken hare in langer stonde</l>
<l>Mar al din nameliken dach</l>
<l>Si so uersaedt uan ioijen lach</l>
<l>Dat hare algader wart ontgeuen</l>
<l>Die honger. ende so uerdreuen</l>
<l>Dat si en hadde gheeten nit</l>
<l>Sowat dat hars ware el geschit</l>
<l>Noch min noch meer. no groet no clene</l>
<l>Mar liggen ende sijn allene</l>
<l>Jn ioijen dat was har ambacht</l>
<l>Beide al din dach ende al din nacht</l>
<l>Ende oc dis anders dags almede</l>
  <para/>
  <para/>
  <para/>
  <para/>
<l>in de marge: nota. Jn allen tyden. van allen dinghen te danken gode. dat heeft ons dapostel paulus gheboden. Ende dander heylegen dier oec op scriuen dat wijs niet achter en souden laten bliuen , hand P</l>
  <para/>
  <para/>
  <para/>
  <para/>
<l>So lange got geduren dede</l>
<l>Jn haren sinne dat dedut</l>
<l>Dat si wel hadde oc din alut</l>
<l>Geuastet. mar lutgart die fine</l>
<l>Die sach dat hare also tesine</l>
<l>Gelieuede in dire eenechheiden</l>
<l>Ende oc die urowe sach ontbeiden</l>
<l>So lange eer si ontbiten woude</l>
<l>Dat die nature werden soude</l>
<l>Daraf gekranket alte sere</l>
<l>Waert dat si plage dis emmeere</l>
<l>Si ginc te gode bidden lise</l>
<l>Dat hi die gheestelike spise</l>
<l>Der siker nonnen wedername</l>
<l>Die meer uersuarde din lichame</l>
<l>Dan hi teuoren was versuart</l>
<l>Dos heft die urie magt lutgart</l>
<l>Der kranker nonnen met gewelde</l>
<l>Met harre beden daer si melde</l>
<l>Af was altoes ende allewege</l>
<l>Gequitet uore al har gelege</l>
<l>Ende oc te pointe wederbrachtt</l>
<l>Mar hoedat sider wart gesachtt</l>
<l>Har ongemac. ende hoe genesen</l>
<l>Wart ysabeel. salic v lesen</l>
<l>Ende oc met corten warden voert</l>
<l>Vertrekken. die mi gerne hort</l>
<l>Der urowen uite in didscher spraken</l>
<l>Ontbinden. ende v kundech maken.</l>
<l>Vandindat si ysabelen genas met harre beden</l>
<l>.xx. Als ysabeel doe wart geware.</l>
<l>Dat hadde aldos gewrachtt an hare.</l>
<l>Got ouermids die maget fijn</l>
<l>Lutgarden die genade sijn</l>
<l>Ende ouerwaer sijt onderuant</l>
<l>Began si pensen altehant</l>
<l>Aldaer si lach in haren moede</l>
<l>Dat godes brut. lutgart die goede</l>
<l>Die so uan gode was gemeent</l>
<l>Dat hi die macht hare heft verleent</l>
<l>Dat si hen allen stont in staden</l>
<l>Die si met pinen sach verladen</l>
<l>Daer sijs hare onderwinden woude</l>
<l>Hare oc met harre beden soude</l>
<l>Beijagen weder die gesonde</l>
<l>Van din lichame. opdat si conde</l>
<l>Uerbidden dis der urowe goet</l>
<l>Want die teuoren haren moet</l>
<l>Van minnen so ueruroijen dede</l>
<l>Dat si din honger groet darmede</l>
<l>Verstit. die hare was so wreet</l>
<l>Dat sireaf dogde menech leet</l>
<l>Si soude oc wel die medicine</l>
<l>Waert dat si dis bestonde pine</l>
<l>Vercrigen. daer si soude wesen</l>
<l>Jn corten stonden met genesen</l>
<l>Aldos beraden bat die urowe</l>
<l>Lutgarden op gerechte trowe</l>
<l>Tin seluen tide op enen dach</l>
<l>Aldaer si so uerquolen lach</l>
<l>Dat si begerde meer die doet</l>
<l>Dan lange doegen selke noet</l>
<l>Dat si dor gode ende op genade</l>
<l>Den coninc uan den trone bade</l>
<l>Dis macht gedurech wesen sal</l>
<l>Beide eewelike ende oueral</l>
<l>Die beide gheecelt ende bluwet</l>
<l>Jn desen liue ende oc uerduwet</l>
<l>Din goeden din hi heft vercoren</l>
<l>Dat hi din commerliken toren</l>
<l>Daer si af doegede ongedout</l>
<l>Van binnen dikke menefout</l>
<l>Bidindat si so menech ijaer</l>
<l>Die quale migel ende suar</l>
<l>Gedoget hadde in din lichame</l>
<l>Met sire macht it saen bename</l>
<l>Hare. ende weder die gesonde</l>
<l>Die si uercrigen nit ne conde</l>
<l>Met imens helpen of met rade</l>
<l>Hare oc it saen gewinnen dade;</l>
<l>Doe dese bede aldos gedaen</l>
<l>Hadde ysabeel. daer menech traen</l>
<l>Na uolgede. ende menech karmen</l>
<l>Sodats lutgarden moste ontfarmen</l>
<l>Woude of en woude an haren danc</l>
<l>Began se trosten sonder wanc</l>
<l>Aldos die welgerakde vrowe</l>
<l>Ende seide. latet vwen rowe</l>
<l>Kare ysabeel tsarmeer gesinken</l>
<l>Want got saen uwes sal gedinken</l>
<l>So tuwer loessenessen wert</l>
<l>Dat gi din troest din gi begert</l>
<l>Verkrigen selt in corten tide</l>
<l>Nv sijt in hogen ende blide</l>
<l>Die got die here es ouer al</l>
<l>Saen vwes vrowe ontfarmen sal</l>
<l>Also die hope mijn gedreget</l>
<l>Want hi die elken goeden pleget</l>
<l>Teghecelne omme sijn gewin</l>
<l>Den selken meer. den selken min</l>
<l>Nadatt hen allen mach beschieten</l>
<l>Die dis kastiements genieten</l>
<l>Hi can oc wel met goeden staden</l>
<l>Van pinen weder lise ontladen</l>
<l>Dengenen din hi int geuoch</l>
<l>Gegheecelt heuet lange gnoch</l>
<l>Gelikerwijsdat gi sijt nv</l>
<l>Ver ysabeel dis radic v</l>
<l>Dat ghijs hem dankt met goeder trowen</l>
<l>Want dat hi heuet v teblowen</l>
<l>Ende oc gegheecelt menech ijaer</l>
<l>Met langer plagen ende suar</l>
<l>Dats utuercorne suster mijn</l>
<l>Dis mogedi wel seker sijn</l>
<l>Gedaen algader omme v goet</l>
<l>Want hi die nimene arch en doet</l>
<l>Noch dis kastijen nit ne schadet</l>
<l>Hi heft die dinc aldos begadet</l>
<l>Bi sinen nameliken wille</l>
<l>Nv suigt uer ysabeel alstille</l>
<l>Ende oc v droeuen latet staen</l>
<l>Dis seldi schire boete ontfaen</l>
<l>Dis hopic bi der gods genaden</l>
<l>Mach v oc comen it te staden</l>
<l>Selk als het es mijn orison</l>
<l>Dat salic harde gerne doen</l>
<l>Te goeder trowen ouer v</l>
<l>Got geue dat het mote nv</l>
<l>Ver ysabeel v so teuromen</l>
<l>Ende oc te vordernessen comen</l>
<l>Dat gi te dankene emmermere</l>
<l>Dis schuldech bliuet onsen here</l>
<l>Den coninc van din hemelrike</l>
<l>Die v sal geuen sekerlike</l>
<l>Dat gi begert ijonfrowe mijn</l>
<l>Gebenedijt so mote hi sijn;</l>
<l>Alse inde namen dese wart</l>
<l>So ginc die godes brut lutgart</l>
<l>Ter kerken wert al sonder beiden</l>
<l>Daer ginc si hare also gereiden</l>
<l>Alse ouer suster ysabelen</l>
<l>Dengenen die se dede quelen</l>
<l>Dat was got selue. alsonder mide</l>
<l>Te biddene an din seluen tide</l>
<l>Ende alse quam die godes kare</l>
<l>Ter kerken in. uor din outare</l>
<l>Daer si der beden wilde plin</l>
<l>So es si lise op hare knin</l>
<l>Geuallen neder altehant</l>
<l>Oc seggic v dat si daer uant</l>
<l>Die godes gracie al gereet</l>
<l>Die si bekirde in har beheet</l>
<l>Nit anderssins dan of si woude</l>
<l>Gebieden dis si bidden soude</l>
<l>Si bat met harde vrien wille</l>
<l>Al sueech har sute mont alstille</l>
<l>Har herte rip met hogen ssone</l>
<l>Dat hare en was nit suar tedone</l>
<l>Want si uan minnen was onsteken</l>
<l>Die se so lude leerde spreken</l>
<l>Al sueech die mont; int herte binnen</l>
<l>Dat met geleede van der minnen</l>
<l>Die bede quam so verre voert</l>
<l>Dat si uan gode was gehoert</l>
<l>Din coninc van den hogen trone</l>
<l>Die al te horne was gewone</l>
<l>Dis hem lutgart die vrowe bat</l>
<l>Mar hoe die fine maget dat</l>
<l>Vernam. salic v saen ontbinden [;]</l>
<l>Doe die uercorne godes inden</l>
<l>Die bede wilde. ende auestaen</l>
<l>Dis biddens dat si daer gedaen</l>
<l>Met goeder trowen hadde lise</l>
<l>So quam uan utin paradise</l>
<l>Geulogen ere stemmen lut</l>
<l>Darbouen dar die godes brut</l>
<l>Op hare knin geuouden lach</l>
<l>Daer got die alle dinc uermach</l>
<l>Der maget fijn uertogde mede</l>
<l>Dat ware ontfangen hare bede</l>
<l>Nv hort ic sal v seggen hoe.</l>
<l>Die selue wart die daer aldoe</l>
<l>Die stemme ludde. al in latijn</l>
<l>Gesproken waren. ende sijn</l>
<l>Gescreuen in die prophetie</l>
<l>Die wilen sprac sente ysaye</l>
<l>Die godes urint. die uroede man</l>
<l>Oc esser wel te merkene an</l>
<l>Dat ysabelen die gesonde</l>
<l>Die si begerde. in corter stonde</l>
<l>Verleenen soude got die here</l>
<l>Dor sire brut lutgarden ere</l>
<l>Dat mogdi alle wale weten</l>
<l>Die hir te ringe sijt geseten</l>
<l>Wildi uernemen dat bedit</l>
<l>Van desen warden. dat v nit</l>
<l>En sal uerholen lange bliuen</l>
<l>Want ict v gerne sal bescriuen</l>
<l>Also gelijc alsict uersta</l>
<l>Dit sijn die wart nu hoerterna</l>
<l>Jn didsche. die die stemme clar</l>
<l>Al in latijn verludde aldaer</l>
<l>Stantop. iherusalem stantop</l>
<l>Verheffe di. die hefs den kop</l>
<l>Geheldet uan der gods abolgen</l>
<l>Te monde wert. ende oc geswolgen</l>
<l>Den suren dranc van sire wraken</l>
<l>Stantop hi sal di quite maken</l>
<l>Dis koppes dar du dronkes af</l>
<l>Din suaren dranc din hi di gaf</l>
<l>Met sire hant te drinkenevt</l>
<l>Mar doe die urie godes brut</l>
<l>Lutgart der stemmen wart geware</l>
<l>Die lude sprac ende oppenbare</l>
<l>Al dese wart. began si saen</l>
<l>Jnt herte goeden hope ontfaen</l>
<l>Dat got die uader goedertiren</l>
<l>Die saken soude also bekiren</l>
<l>Dat hi der armer siker nonnen</l>
<l>Jt schire ontfarmen soude. ende onnen</l>
<l>Dat si genase. mar nochtan</l>
<l>Al was dat sake datteran</l>
<l>Die maget merkde dit bedit</l>
<l>Jdoch dis si ne wiste nit</l>
<l>Wat didsche dat te derre spraken</l>
<l>Behoerde. noch en conde maken</l>
<l>Nit wel dat didsch uan din latine</l>
<l>Want sijs en hadde noit pine</l>
<l>Bestaen te leerne. omme onderuinden</l>
<l>Hoe men die sprake soude ontbinden</l>
<l>Ende oc bedieden dese wart</l>
<l>So ginc die godes brut lutgart</l>
<l>Daerbinnenwert teere andre urowen</l>
<l>Die hare ontbant te goeder trowen</l>
<l>Wel hastelike algader dat</l>
<l>Want dis die maget hare bat.</l>
<l>Ende alse doe die urowe goet</l>
<l>Die prophetie wel uerstoet</l>
<l>Ende an der stemmen lut uernam</l>
<l>Dat wel die dinc te pointe quam</l>
<l>Began si danken ende louen</l>
<l>Den hogsten coninc uan daerbouen</l>
<l>Van sire ontfarmechheiden groet</l>
<l>Dat hi die alle dinc geboet</l>
<l>Hadde an din tiden hare bede</l>
<l>So saen ontfangen die si dede</l>
<l>Vor ysabelen die tehant</l>
<l>Remedie ende boete vant</l>
<l>Van harre qualen die si suar</l>
<l>Gedoget hadde menech ijar.</l>
<l>Want op din nameliken dach</l>
<l>Dat harre vrier beden plach</l>
<l>Lutgart die edele ouor hare</l>
<l>So wart uer ysabeel geware</l>
<l>Dat si begonste bate ontfaen</l>
<l>lees ouer</l>
<l>Ende oc dis quelens auestaen</l>
<l>Daer si so lange daerteuoren</l>
<l>Af hadde commer ende toren</l>
<l>Gedoget ende grote pine [;]</l>
<l>Dit was lutgarden medicine.</l>
<l>Daer si die nonne met genas</l>
<l>Die sider lange stonde was</l>
<l>Gesont weluarende. ende uro</l>
<l>Ende hare oc sider heuet so</l>
<l>Geproeuet onder har conuent</l>
<l>Dat si met groten eeren sent</l>
<l>Volleuede haren tijt alut</l>
<l>Dis hebbe danc die godes brut</l>
<l>Die maget edel ende goet</l>
<l>Lutgart die hare in staden stoet</l>
<l>Vandindat hare onse here gaf martilie te</l>
<l>dogene</l>
<l>.xxi. Die uan der minnen sijn onsteken.</l>
<l>Si horen emmer gerne spreken.</l>
<l>Uan minnen. dats mi wale in scine</l>
<l>Die so mijn herte an ene fine</l>
<l>Geuuget hebbe. dat ic hare</l>
<l>Ben stille beide ende oppenbare</l>
<l>Met goeder herten onderdaen</l>
<l>Bedieso hebbic onderstaen</l>
<l>Dit werc te dichtene ommedatDat</l>
<l>ic mi seluen dis tebat</l>
<l>Getrosten sal uan harre minnen</l>
<l>Ende oc hen allen doen bekinnen</l>
<l>Die horen willen mine tale</l>
<l>Hoe utuercoren. ende hoe wale</l>
<l>Si es gerakt. die minen moet</l>
<l>Altoes in minnen wesen doet;</l>
<l>Dat es lutgart die fine maget</l>
<l>Die mire herten so behaget</l>
<l>Dat ic en can uersuigen nit</l>
<l>Die schone exemple die gescit</l>
<l>Der urowen sijn in haren liue</l>
<l>Wildi dat ic v dan bescriue</l>
<l>Noch een uan din al ouerwaer</l>
<l>Dat ic bescreuen uinde aldaer</l>
<l>Volcomenlic in din latine</l>
<l>So salic onderstaen die pine</l>
<l>.V. dat te seggene. es dat sake</l>
<l>Dat ghijt wilt horen met gemake</l>
<l>Oc radic dat ghijt gerne hoert</l>
<l>V. allen meenic die behoert</l>
<l>Ter godes minnen. want bidie</l>
<l>Jc segge wel dat ic noch nie</l>
<l>En hoerde engheen uan imene el</l>
<l>Dat mi behagede also wel</l>
<l>Want het es selsene ende schone</l>
<l>Nv merket dan dat v got lone</l>
<l>Terechte. watteran geleget</l>
<l>Ghi die gerechter minnen pleget</l>
<l>Die maget edel ende goet</l>
<l>Lutgart die uaste in minnen stoet</l>
<l>Si was in minnen so becleuen</l>
<l>Dat se die minne hadde opgeheuen</l>
<l>Jn enen wesene onuermart</l>
<l>Denghenen die noch sijn uersuart</l>
<l>Uan werelliker besechheiden</l>
<l>Daer se die minne in plach geleiden</l>
<l>So uerre. die se hadde onschaket</l>
<l>Dat si tin kelre was geraket</l>
<l>Daer alle urowde ut ontfaen</l>
<l>Die uaste in goeder minnen staen</l>
<l>Daer schip si in met uolre maten</l>
<l>Din starken wijn uan karitaten</l>
<l>Die se ueruullet heuet so</l>
<l>Dat hise binnen makde uro</l>
<l>Sodat si bouen alle sinne</l>
<l>Wart so veruloten in die minne</l>
<l>Dat si begonste ens tijds begeren</l>
<l>Sijn een uan godes marteleren</l>
<l>Want alse die gebenedijde</l>
<l>Lutgart die urowe in somen tide</l>
<l>Wart pensende omme dat uerdrit</l>
<l>Daer ihesus kerst hem mede lit</l>
<l>Tormenten omme die sonderen</l>
<l>Die hen ne conden nit uerweren</l>
<l>Teuoren iegen die uiande</l>
<l>Te loessene uter hellen bande</l>
<l>Ende alse uoert die maget reene</l>
<l>Wart pensende oc dat hi allene</l>
<l>Vergout in sinen suten liue</l>
<l>Daer hi ontfinc in wonden uiue</l>
<l>Doe hi gesperret hinc ant hout</l>
<l>Wel suarlic om onser alre schout</l>
<l>Die wi din eweliken uader</l>
<l>Doe waren schuldech allegader</l>
<l>Ende oc geweset hadden sentDat</l>
<l>yue sijn commandement</l>
<l>Brac mettin apple din si beet</l>
<l>Dat noch mach sijn ons allen leet</l>
<l>So hadde gerne hadt mogen sijn</l>
<l>Die maget edel ende fijn</l>
<l>Dor sinen wille hars selues leuen</l>
<l>Voert te tormentene oc gegeuen</l>
<l>Geliicdat daden wileneere</l>
<l>Die marteleren die so sere</l>
<l>Hen lieten pinen ende plagen</l>
<l>Dor sinen wille in haren dagen</l>
<l>Die beide braden ende sieden</l>
<l>Hen seluen lieten eer si schiden</l>
<l>Van sire minnen die si cochten</l>
<l>Met al den dirsten dat si mochtan</l>
<l>Geleesten. dat was metten bloede</l>
<l>Aldos hadde oc lutgart die goede</l>
<l>Gedaen welgerne. ende oc geplogen</l>
<l>Dis selues. hadt geuallen mogen</l>
<l>Mar dis dat kerstenheide algader</l>
<l>Geloeuet an den hogsten uader</l>
<l>Dat nu so uast es tesen tiden</l>
<l>Dat het niman ne mach beniden</l>
<l>Gelijcdat daden hirteuoren</l>
<l>Die schalke die dis hadden toren</l>
<l>Dat har geloeue ende hare wet</l>
<l>Daer se bedroech so lange met</l>
<l>Die wreede uiant vter hellen</l>
<l>Onssetten wilden ende uellen</l>
<l>Die godes vrint die marteleren</l>
<l>lees mochten</l>
<l>in marteleren is er ten onrechte gewijzigd in i: martelien</l>
<l>Bidisso moste nu ontberen</l>
<l>Die maget fijn van hogen prise</l>
<l>Tesine in marteleren wise</l>
<l>Gepassijt. al was si nochtan</l>
<l>Nadindat ic gemerken can</l>
<l>Van seluen martelere gnoch</l>
<l>Want grote pine die si droech</l>
<l>Ter godes eeren uele suar</l>
<l>Nit enen dach. mar menech ijar</l>
<l>Har uasten. waken. ende pinen</l>
<l>Hare ouerswinge disciplinen</l>
<l>Ende andre penitencie mede</l>
<l>Die si met goeden wille dede</l>
<l>Hebbense brachtt te selken loene</l>
<l>Dat si der marteleren crone</l>
<l>Nv spannet hoge in hemelrike</l>
<l>Die si uerdinde dagelike</l>
<l>Doe si in desen liue stoet</l>
<l>Nochtan al was die urowe goet</l>
<l>Gnoch martelere in derre wise</l>
<l>Die coninc uan din paradise</l>
<l>Her ihesus kerst har brudegoem</l>
<l>Die hars altoes nam groten goem</l>
<l>Jn allen dis si lude of stille</l>
<l>Ontfinc begerte in haren wille</l>
<l>Hi dedse sent op enen dach</l>
<l>Sijn dat si woude al sonder slach</l>
<l>Van wapene. ende passie dogen</l>
<l>Selke alsic v die sal betogen [;]</l>
<l>Tin tiden dat lutgart die goede</l>
<l>Aldos met groten orewoede</l>
<l>Jnt herte binnen was beuaen</l>
<l>So was op enen dach gedaen</l>
<l>Collacie. ende oc waren mede</l>
<l>Gesongen na den clostersede</l>
<l>Compleeten. ende enwechgecregen</l>
<l>Die urowen harre rasten plegen</l>
<l>Te dormtre wert. al moetgemeene</l>
<l>Daer was lutgart die maget rene</l>
<l>Mettin ijonfrowen int getal</l>
<l>Nv hort hoe si daer werden sal</l>
<l>Dat si uan herten so begert</l>
<l>Gnoch met door hand H ? tussengeschreven e: Genoch</l>
<l>Al sonder glauie ende suert</l>
<l>Al sonder iser ende wapen</l>
<l>Die urowe goet die op dat slapen</l>
<l>Wellettel achtte. was gestaen</l>
<l>Dar si te bedde soude gaen</l>
<l>Daer stont si also lange wile</l>
<l>Dat een wel mochte enehalue mile</l>
<l>Sijn ouerleden. eer si conde</l>
<l>Gesitten neder op die sponde</l>
<l>Van haren bedden aldar si plach</l>
<l>Te restene. ende nachtes lach</l>
<l>Want daer si stont began si schire</l>
<l>Noch pensen omme die martire</l>
<l>Die si begerde ilancsomeer</l>
<l>Oc pensde si hoe wileneer</l>
<l>Die schone ijonge magedine</l>
<l>Cecilie ende katherine</l>
<l>Agnese . ende andre menege oc</l>
<l>Die so te godewert ontploc</l>
<l>Har herte met gerechter minnen</l>
<l>Dat se ne conde nit uerwinnen</l>
<l>Die uiant die se wilde uellen</l>
<l>Met suarre pinen ende groet</l>
<l>Dor sinen wille toter doet</l>
<l>Aldaer die magt uan hogen prise</l>
<l>So besech stont in derre wise</l>
<l>Met pensene omme dese dinc</l>
<l>Got die din wille gerne ontfinc</l>
<l>Hi dedse wesen [dat] si woude</l>
<l>Want daer si nedersitten soude</l>
<l>So gaf ene adere enen crac</l>
<l>Die iegen therte hare utebrac</l>
<l>Nit anderssins dan of si ware</l>
<l>Ontwe getrokken. die uan hare</l>
<l>Dat bloet so starke dede springen</l>
<l>Dat sijt ne conde nit beduingen</l>
<l>Want tirstdat si dat bloet uernam</l>
<l>tweede r ten onrechte gee"xpungeerd en in de marge vervangen door li, hand F: martilie</l>
<l>Dat also rasch gesprongen quam</l>
<l>So stont si op. ende altehant</l>
<l>Began si pinen metter hant</l>
<l>Dat bloet te lettene of si conde</l>
<l>Mar so si stopde meer die wonde</l>
<l>Mar harre hant. so meer dat bloet</l>
<l>Jn allen sinnen vtewoet</l>
<l>Doe wart lutgart die fine maget</l>
<l>Daeraf en lettelkijn verssaget</l>
<l>Want si noch doe ne wiste nit</l>
<l>Warumme dat het was geschit</l>
<l>Jdoch so ginc si hare ontcleeden</l>
<l>Met hasten. ende also gereeden</l>
<l>Dat si din bloede onttrekken mochte</l>
<l>Die witte cleeder diet besochtte</l>
<l>Hare ende ghens. sodat men saen</l>
<l>Die moste wringen ende dwaen</l>
<l>Dat daden sent tuee andre nonnen</l>
<l>Die schire quamen toegeronnen</l>
<l>Om onderuinden wat het ware</l>
<l>Dat si lutgarden sagen hare</l>
<l>Ontcleeden met so groter haest</l>
<l>Want si der urowen lagen naest</l>
<l>Dat was lutgart ende ysabeel</l>
<l>Si holpen trekken hare en deel</l>
<l>Der cleder ut. want si wel sagen</l>
<l>Der urowen noet al sonder vragen</l>
<l>Si sagen wel dat si was sere</l>
<l>Gewondet. want ilancsomere</l>
<l>Dat bloet ut harre wonden spranc</l>
<l>So rasch an harre beider danc</l>
<l>Dat sijt gestelpen nit ne conden</l>
<l>Dor al dat sijs hen onderwonden</l>
<l>Daer hadde men uan tueen ijonfrowen</l>
<l>Wel groet die were mogen schowen</l>
<l>Die si daer uoert te tride brachten</l>
<l>Alse omme letten ende hachten</l>
<l>Dat bloet. mar dat ne didde nit</l>
<l>Want het sijn lopen nit ne lit</l>
<l>Noch omme letten. no dor weren</l>
<l>Dat dedse beide so verueren</l>
<l>Dat ysabeel herna walop</l>
<l>lees Met</l>
<l>lees cride</l>
<l>Om dat conuent te wekkeneop</l>
<l>Geroepen hadde. en hadt gedaen</l>
<l>Die magt. die gerne wilde ontfaen</l>
<l>Al dat hare ouersenden woude</l>
<l>Doe beide ende echt. die gods gewoude.</l>
<l>Want si was emmer dis gewes</l>
<l>Dat got die uol genaden es</l>
<l>Ende oc gerecht in allen dingen</l>
<l>Also te pointe soude bringen</l>
<l>Die dinc. die hare was teuoren</l>
<l>Geuallen . dat si sonder toren</l>
<l>Dis wesen. ende sonder uaer</l>
<l>Wel mochte. aldos so stont aldaer</l>
<l>Nat ende roet lutgart die goede</l>
<l>Ende al mesmakt uan [haren] bloede</l>
<l>Dat euen rasch ende euen riue</l>
<l>Alteenen spranc ut haren liue</l>
<l>Sodat si moste in corter stonde</l>
<l>Gaen sitten. want si nit ne conde</l>
<l>Op hare uoete emmeer gestaen</l>
<l>Mar doe si sitten was gegaen</l>
<l>En was si uan din bloede nit</l>
<l>Ontcommert. dat alteenen schit</l>
<l>Van haren liue al sonder stelpen</l>
<l>Sodat ne conden nit gehelpen</l>
<l>Noch min noch meer die urowen hare</l>
<l>Die waren dis in groten uare</l>
<l>Dat si dat leuen soude laten</l>
<l>So sere ontdaen. ende utermaten</l>
<l>Dat si uan bloedene ondercomen</l>
<l>Daertoe so was hare al benomen</l>
<l>Van liuechheiden die gedane</l>
<l>Mar si die was gereet te stane</l>
<l>Al utendeut tin godes wille</l>
<l>Si sat gebraet al stocstille</l>
<l>Ende alles hem gewerden lit</l>
<l>Want si die doet en duchtte nit</l>
<l>Mar die begerde ilancsomere</l>
<l>Te dogene om die godes eere</l>
<l>gebraet door bovenschrijving van v gewijzigd in gebravet hand F?</l>
<l>Jn dire wijs dat mense sloge</l>
<l>Te doet. waert dat also gedroge</l>
<l>Die godes wille. endt mochte sijn [;]</l>
<l>Mar alse dos die maget fijn</l>
<l>Met staden hadde lange gnoch</l>
<l>Gebloedet meer dan int geuoch</l>
<l>Sodat si was bi nivte ghinde</l>
<l>Welna uolcomen toten inde</l>
<l>Van haren liue. ende op die doet</l>
<l>Die selue got die se geboet</l>
<l>Die wiste wel in wat maniren</l>
<l>Hi soude also die dinc bekiren</l>
<l>Dat si der magt in staden stonde</l>
<l>Hi stopde weder hare wonde</l>
<l>Met paradijscher medicinen</l>
<l>Sodat uan commere ende pinen</l>
<l>Daer si uerladen mede was</l>
<l>Die maget weder al genas</l>
<l>Oc heuet hi der urowen saen</l>
<l>Bescheedenlike doen uerstaen</l>
<l>Aldaer si sat ter seluer stede</l>
<l>Warummedat hi lopen dede</l>
<l>Dat bloet uan hare. ende om wat saken</l>
<l>Dat hise lit also mesmaken</l>
<l>Der wonden die hi selue ontploec</l>
<l>Jn harre siden. ende loec</l>
<l>Bi sinen wille oc weder lise.</l>
<l>Nv hort in welkerhande wise.</l>
<l>Aldaer lutgart die urowe sat</l>
<l>So ondercomen ende mat</l>
<l>Granc ende bleec ende oc ontdaen</l>
<l>Dat si die doet wel waende ontfaen</l>
<l>So ludde ene stemme bouen hare</l>
<l>Die seide lude ende oppenbare</l>
<l>Lutgart gods utuercorne drut</l>
<l>Nv es die wille comenvt</l>
<l>Vandindat gi met groten ghere</l>
<l>Woudt wesen godes martelere</l>
<l>Nv sidi worden sonder suert</l>
<l>de G gee"xpungeerd en tussen G en r een c ingelast, hand H?: cranc</l>
<l>Dat gi so lange hebt begert</l>
<l>Dat sal v wesen wel uergouden</l>
<l>Al hebdi dleuen noch behouden</l>
<l>Want ic v segge al sonder waen</l>
<l>Dat gi uan gode selt ontfaen</l>
<l>Din seluen loen uan desen bloede</l>
<l>Din sente agnese ontfinc die goede</l>
<l>Vandindat si lit hare in trowen</l>
<l>Dat hoft uan haren buke howen</l>
<l>Doe dese wart har inde namen</l>
<l>Die daer geulogen lise quamen</l>
<l>Uan bouen vtin hemelrike</l>
<l>Die maget die noch ijammerlike</l>
<l>Mesmaket sat. ende oc ontdaen</l>
<l>Van haren bloede. es opgestaen</l>
<l>Met blider herten. ende sere</l>
<l>Began te dankene onsen here</l>
<l>Van sinen menechfouden goede</l>
<l>Oc seide aldos lutgart die uroede</l>
<l>Geweldech here. almechtech got</l>
<l>Her ihesus kerst die v gebot</l>
<l>Hebt ouer al die werelt wijt</l>
<l>Ende oc altoes genadech sijt</l>
<l>Met allen rechte magic nv</l>
<l>Dis louen ende danken v</l>
<l>Met vrier herten. dat ic ben</l>
<l>Getellet ende ontfaen met hen</l>
<l>Die marteleren sijn genamet</l>
<l>Dats mettenghenen din betamet</l>
<l>Roet uan sinopre die parure</l>
<l>Die hen wel dikke wart tesure</l>
<l>Eer si uan desen liue schiden</l>
<l>Want beide braden ende sieden</l>
<l>Si liten hen dor vwen wille</l>
<l>Ende anders oc lude ende stille</l>
<l>Hen liten nemen hir dat leuen</l>
<l>Daerouer es hen nu gegeuen</l>
<l>Dat si met eeren spannen crone</l>
<l>Daerbouen in den hogen trone</l>
<l>Daer danken si got here mijn</l>
<l>V alle. want si comen sijn</l>
<l>Daer alles leeds ende alre plagen</l>
<l>En werdet nemmermeer gewagen</l>
<l>Daer es die blischap harde groet</l>
<l>Want so was scarper hir die doet</l>
<l>So meerre daer die vrowde es</l>
<l>Achame al benic nu gewes</l>
<l>Dire eeren. noch en benic nit</l>
<l>Daer alle pine ende al uerdrit</l>
<l>Geuerret es. ellendech wijf</l>
<l>Hoe lange sal dit brosche lijf</l>
<l>Gedurech sijn mi armer weesen</l>
<l>Of gi mi dan te sente agneesen</l>
<l>Wilt leggen here. al benic noch</l>
<l>Onwerdech dis. so laett mi doch</l>
<l>Jt saen uolcomen tuwen rike</l>
<l>Daer ic agnesen ewelike</l>
<l>Beschowen moge. ende v got here</l>
<l>Met hare oc danken emmermere</l>
<l>Van alre ghesteliker baten</l>
<l>Die gi mi hebt gewinnen laten</l>
<l>Jn minen tide. ende oc uan desen</l>
<l>Dat gi mi hebt gelaten wesen</l>
<l>Op desen tijt dat ic begere</l>
<l>Dat es got here v martelere;</l>
<l>Antwerde gaf al sonder beide</l>
<l>Die stemme weder ende seide</l>
<l>Lutgart des laett gewerden al</l>
<l>Dengenen die gerieuen sal</l>
<l>Die dinc also alse hi uersteet</l>
<l>Dat si best uuget. want hi weet</l>
<l>Bat v geuoech ende alre menschen</l>
<l>Dan menech doet. die pleget wenschen</l>
<l>Daer sijn verlis geleget an</l>
<l>Nv lates hem gewerden dan</l>
<l>Hi sal die dinc also begaden</l>
<l>Dat si sal comen bat testaden</l>
<l>Dan of si na v wenschen quame</l>
<l>Nv weset dan in godes name</l>
<l>Gesont. weluarende. ende uro</l>
<l>Ende oc uoertan v pijnt also</l>
<l>lees Acharme</l>
<l>Te houdene. alse comt die dach</l>
<l>Din men beschiwen nit ne mach</l>
<l>Dat v gemeerret si die crone</l>
<l>Nv sijt terasten maget schone</l>
<l>Al es dat sake dat hi merret</l>
<l>Die crone en werdt v nit ontferret</l>
<l>Sijt oc in hogen ende blide</l>
<l>Want gi wel comen selt te tide</l>
<l>Daer gi den hogsten selt beschowen</l>
<l>Met sente agnesen der ijonfrowen.</l>
<l>Eer dese tale har inde nam</l>
<l>So wel terasten weder quam</l>
<l>Die maget. dat si lettel goet</l>
<l>Geware wart dat se dat bloet</l>
<l>Gekrenket hadde. ochte it uersuart</l>
<l>Dos wart die godes brut lutgart</l>
<l>Dat si begerde al sonder steruen</l>
<l>Dos dedse har brudegoem verweruen</l>
<l>Her ihesus kerst. dat si begerde</l>
<l>Tin tide al sonder slach uan suerde;</l>
<l>Doe dit geuil der maget vri</l>
<l>Wassi den .xxx. ijaren bi</l>
<l>Dat seget die bescreef die uite</l>
<l>Die uroede man die iacobite</l>
<l>Diet wiste wel. want hem die urowe</l>
<l>Op minne ende op gerechte trowe</l>
<l>Verlijde dis met haren monde</l>
<l>Dartoe so was die selue wonde</l>
<l>Die si tin tide aldaer ontfinc</l>
<l>Litteeken goet uan derre dinc</l>
<l>Dat hare bleef tote op den dach</l>
<l>Dat si die werelt utterst sach</l>
<l>Nv merket wel dis biddic v</l>
<l>Hoe wel te pointe es comen nv</l>
<l>En wart dat sprac en heilech wijf</l>
<l>Die lange leidde en salech lijf</l>
<l>Te milen binnen wilen eere</l>
<l>Die hadde ontfaen uan onsen here</l>
<l>Die gracie dat si an din tide</l>
<l>Der ijonger maget dis verlijde</l>
<l>Ontplokenlic ende oppenbare</l>
<l>Dat si uan gode gheechent ware</l>
<l>Genoet te wesene eewelike</l>
<l>Daerbouen in dat hemelrike</l>
<l>Der vrier maget sente agneesen</l>
<l>Die noch met crachte noch met vreesen</l>
<l>Met luste noch met ouden treken</l>
<l>En conde nit daertoe gebreken</l>
<l>Die felle drake die uiant</l>
<l>Dat si ware hem gegaen in hant</l>
<l>Want so hi meer met selken dingen</l>
<l>Die ijonge maget waende dwingen</l>
<l>So hise starker uant daeriegen</l>
<l>Want eer die maget welgedegen</l>
<l>Dat hoeuet lit hare aueslaen</l>
<l>Eer si in hant hem wilde gaen</l>
<l>Daromme spannet si nu crone</l>
<l>Daerbouen in den hogen trone</l>
<l>Ende ewelike spannen sal</l>
<l>Met terre maget int getal</l>
<l>So es lutgart die maget fijn</l>
<l>Ende oc sal sonder inde sijn</l>
<l>Daerbouen in dat hemelrike</l>
<l>Nv geue got dat die gelike</l>
<l>Van daer tecomene oc geuallen</l>
<l>Na desen liue mote ons allen.</l>
<l>Vandindat si genas ene urowe uan harer</l>
<l>doefheit</l>
<l>.xxij. Aldaer taiwires in dabdie.</l>
<l>So heuet sent lutgart die urie.</l>
<l>Ens tides noch verschinen laten</l>
<l>Die cracht van harre karitaten</l>
<l>An een exempel daer si mede</l>
<l>Blide ende in hogen wesen dede</l>
<l>Die urowen alle uan daerbinnen</l>
<l>Wildi nu salic v</l>
<l>beginnen Te seggene hoe die dinc geschiede</l>
<l>Dis an din tide goeder liede</l>
<l>Orconde waren int geuoech</l>
<l>Daer beide ende elre uele gnoch</l>
<l>Aldaer taiwires in din dagen</l>
<l>So halp die heilege ordne dragen</l>
<l>Met urier herten ene vrowe</l>
<l>Die comen was ut haspengowe</l>
<l>Van uerren lande wileneere</l>
<l>Daer omme dienen onsen heere</l>
<l>Dat si uolbrachte al sonder blame</l>
<l>Es hir oc imen die din name</l>
<l>Van derre vrowen weten welt</l>
<l>Geheeten was si uer machtelt</l>
<l>Van riken lieden ende uromen</l>
<l>Was har parage algader comen</l>
<l>Want alsic in die vite las</l>
<l>Die struuc daer si af comen was</l>
<l>Dat waren na die werelt wise</l>
<l>Geheeten riddren goet uan prise</l>
<l>Oc waren die na hare bleuen</l>
<l>Alse in die uite staet gescreuen</l>
<l>Vermarde riddren ende wert</l>
<l>Stout ende urome ende onueruert</l>
<l>Mar wildi dat ic v bescriue</l>
<l>Warumme ic uan din goeden wiue</l>
<l>Beworpen hebbe dese tale</l>
<l>Jc saelt v seggen wildi wale</l>
<l>Daraf onthouden mine wart</l>
<l>Die urowe goet si was versuart</l>
<l>Van ondere . ende met van din</l>
<l>Dat ouden lieden plegt geschin</l>
<l>Si was uan oudere al tebroken</l>
<l>Dat ongemac dat pleget stoken</l>
<l>Die oude liede. din ontgaen</l>
<l>Die ijoeget es. die nit gestaen</l>
<l>En can in imene. oc der urowen</l>
<l>Har leuen dikke dede rowen</l>
<l>Mar bouen alle dandre sinne</l>
<l>Die hare wel in din beginne</l>
<l>Gedienet hadden ende waren</l>
<l>Versleten. so was meest teuaren</l>
<l>Dat hoeren. want si nit ne conde</l>
<l>Hoe lude so men metten monde</l>
<l>Geroepen mochte. uor die oren</l>
<l>Der stemmen meer noch min gehoren</l>
<l>Dat was der urowen meeste clege</l>
<l>Die si uerniwede iegedage</l>
<l>Want alles leeds dat si uerdroch</l>
<l>lees oudere lees clage</l>
<l>Die doefhet hare meest verwoch</l>
<l>Oc was die alremeeste sake</l>
<l>Daer si was omme tongemake</l>
<l>Van derre dinc. dat si nemmere</l>
<l>Den suten lof uan onsen here</l>
<l>Den coninc uan den hogen trone</l>
<l>Din die ijonfrowen daden schone</l>
<l>Nacht ende dach in allen tide</l>
<l>Getrowelic al sonder mide</l>
<l>En mochte horen noch verstaen</l>
<l>Noch dat si oc en mochte gaen</l>
<l>Mettin conuente emmeer te koere</l>
<l>Noch mettin vrowen tin parlore</l>
<l>Noch elre dar men spreken soude</l>
<l>Dis was si dikke in ongedoude</l>
<l>Oc hadde sijs te meerren toren</l>
<l>Want sire oc hadde met verloren</l>
<l>Aldat solas van erterike</l>
<l>Dis si behoefde dagelike</l>
<l>Want si was out. cranc. ende suar</l>
<l>Ende die ijonfrowen die aldaer</l>
<l>Gedaeds met hare mosten wesen</l>
<l>Verladen waren so mettesen</l>
<l>Dat si te noeder quamen dis</l>
<l>Jn har gemoet. want hen uerwis</l>
<l>Dis si wel lijden oppenbare</l>
<l>Dis lude roepens iegen hare</l>
<l>Mar wildi horen hoe die dinc</l>
<l>Ten besten sideral verginc</l>
<l>Jc saelt v seggen met geninde</l>
<l>Nadindat ict gescreuen uinde.</l>
<l>Het was op eenen hogen dach</l>
<l>Din men taiwires eeren plach</l>
<l>Met hogen sange. alst elre doet</l>
<l>Daer men sollempnizeren moet</l>
<l>Die hoge feesten ende viren</l>
<l>Die urowen alle gingen ciren</l>
<l>Din messetijt met claren sange</l>
<l>Daer si gedurden in wel lange</l>
<l>Wel lancsame ende wel met staden</l>
<l>Si op die noten clemmen daden</l>
<l>Daer songen beide ijonge ende oude</l>
<l>lees doefheit</l>
<l>Die noten clommen met gewoude</l>
<l>Te hemele wert al sonder sparen</l>
<l>Daer si wel saen ontfangen waren</l>
<l>Van gode. want hem wel bequam</l>
<l>Die lof eer hi sijn inde nam</l>
<l>Ende allen sinen santen mede</l>
<l>Din men din dage teeren dede</l>
<l>Mar doe die sanc begonnen was</l>
<l>So sat uer machtelt ende las</l>
<l>Jn enen winkel darbesiden</l>
<l>Van uerren sach die urowe liden</l>
<l>Aldar si sat te kore wert</l>
<l>Die nonnon . dar si met begert</l>
<l>Tewesene oc in dat getal</l>
<l>Dis clagde si har ongeual</l>
<l>Dat sire en mochte wesen nit</l>
<l>Ellendech wijf wats mi geschit</l>
<l>Sprac si en sal mi nemmermere</l>
<l>Dat goet verleenen got die here</l>
<l>Dat alre wijf ic meest katiue</l>
<l>Doch enewerf in minen liue</l>
<l>Dis horens so gebrukech si</l>
<l>Dat ic genenden moge mi</l>
<l>Mettin ijonfrowen in din koere</l>
<l>Tesine. aldaer ic singen hoere</l>
<l>Din godes lof. dis ic ongerne</l>
<l>Vertije. al staet mi dis tontberne [:]</l>
<l>Aldaer die vrowe sat beuaen</l>
<l>Met rowe aldos. so quam gegaen</l>
<l>Te hare wert der urowen eene</l>
<l>Die sach die urowe daer allene</l>
<l>Bedroeuet sitten. ende onuro</l>
<l>Oc heuet si die dinc also</l>
<l>Begadet eer si denen schit</l>
<l>Dat sise meer tontrasten lit</l>
<l>Jc mach v seggen alse in welken</l>
<l>Men waent bi wilen trosten selken</l>
<l>Din men onttrostet uele meer</l>
<l>Want hem uersuart daeraf sijn seer</l>
<l>Dat hi dis imene hort gewagen</l>
<l>Dis hi hem selue plegt beclagen</l>
<l>Dits oppenbare gnoch ons allen</l>
<l>lees nonnen</l>
<l>katiue met door hand C ? bovengeschreven i: kaitiue</l>
<l>Aldos so es het daer geuallen</l>
<l>Want die ijonfrowe die daer stoet</l>
<l>Si heft geteekent omme goet</l>
<l>Der urowen die daer sat so droeue</l>
<l>Dat si en lettelkijn verhoeue</l>
<l>Har seluen. want men an din tide</l>
<l>Daerbinnen songe alsonder mide</l>
<l>So lude beide ende oc so clare</l>
<l>Dat het wel goet te hoerne ware</l>
<l>Doe dat uernam machtelt die goede</l>
<l>Wart si uersuart in haren moede</l>
<l>Noch meer dan si teuoren was</l>
<l>Der salmodien die si las</l>
<l>Teuoren. heuet si uertegen</l>
<l>Want in har herte so uerwegen</l>
<l>Began die urowe ende dat uerdrit</l>
<l>Dat si dat lesen uaren lit</l>
<l>Dis si teuoren lise plach</l>
<l>Want tirstdat si dat teeken sach</l>
<l>Wart hare onttempert so die moet</l>
<l>Dat hare wis en orewoet</l>
<l>Jnt herte binnen. die se dede</l>
<l>Versuchten ende weenen mede</l>
<l>Van haren tranen was si riue</l>
<l>Wel dikke seide si katiue</l>
<l>Hoe lange sal dit leuen mijn</l>
<l>Met pinen dos uerladen sijn</l>
<l>Jn dese werelt quaderhande</l>
<l>Waric verloesset uan den bande</l>
<l>Van desen liue. ic hopic soude</l>
<l>Bat horen metter gods gewoude</l>
<l>Din godes lof dan ic nu can</l>
<l>Gehoren din. vergaue dan</l>
<l>Got die die werelt al geboet</l>
<l>Dat mi it schire meter doet</l>
<l>Worde ondergaen dit arme lijf</l>
<l>Al benic hir nu so kaitijf</l>
<l>Dat ic en can gehoren nit</l>
<l>Din godes lof. dis ic uerdrit</l>
<l>Moet dikke doegen ende seer</l>
<l>Van ewen teewen emmermeer</l>
<l>lees rowe</l>
<l>katiue met door hand C ? bovengeschreven i: kaitiue</l>
<l>lees metter</l>
<l>Soudikkene horen bat met staden</l>
<l>Waric uan desen liue ontladen [:]</l>
<l>Aldosterwijs sat daer die urowe</l>
<l>Met enen comerlike rowe</l>
<l>Beuaen tin tiden ouermate</l>
<l>Dat kinlic was bi din gelate</l>
<l>Dat si daer heuet oppenbart</l>
<l>Hiraf en wiste nit lutgart</l>
<l>Nochtoe. die quam tin anegange</l>
<l>Daer dit met staden ende lange</l>
<l>Geherdet hadde in derre wise</l>
<l>Machtelt die urowe goet uan prise</l>
<l>Mar doe lutgart die maget rene</l>
<l>Daer uant dat goede wijf allene</l>
<l>Dos sittende in dire ongedout</l>
<l>Omdat si was uan herten hout</l>
<l>Hen allen die si sach verladen</l>
<l>Met elker noseliker schaden</l>
<l>Die menschen dikke noesen moet</l>
<l>So wart har seluen oc die moet</l>
<l>Met enen rowe also beuaen</l>
<l>Dat si daer sitten es gegaen</l>
<l>Ter rechter hant beneuen hare</l>
<l>Om onderuinden wat het ware</l>
<l>Daer si hare omme so meslit</l>
<l>Dis si noch doe ne wiste nit</l>
<l>Do sprac die urowe die daer sat</l>
<l>Van langen suchtene also mat</l>
<l>Dat si met pinen conde en wart</l>
<l>Verluden. ai mi lutgart</l>
<l>Magt welgedegen ende fijn</l>
<l>En magic wel terechte sijn</l>
<l>Van herten rowech ende droeue</l>
<l>Want dis ic alremeest behoeue</l>
<l>Dis hebbic alreminst behouden</l>
<l>Gelijcdat het den armen ouden</l>
<l>Geuallet dikke in desen liue</l>
<l>Wat uragdi dan wat enen wiue</l>
<l>Mescomt. die ouer haren pas</l>
<l>Es comen? wilen doe ic was</l>
<l>Van dagen ijonc. doe uan der ijoeget</l>
<l>Mijn lijf algader was uerhoeget</l>
<l>Doe was dit leuen mi bequame</l>
<l>Doe was so mechtech die lichame</l>
<l>Dat hi hem seluen wel vermochte</l>
<l>Want allewege alsic besochte</l>
<l>Die willechheit uan minen sinnen</l>
<l>So daden si mi wel bekinnen</l>
<l>Dat si mi alle waren hout</l>
<l>Nv benic worden cranc ende out</l>
<l>Daromme si mi nu begeuen</l>
<l>Die sinne die mi daden leuen</l>
<l>Jn groten rasten wileneere</l>
<l>Mar alles dankic onsen here</l>
<l>Jc dankes hem. want ic wel weet</l>
<l>Dat sonder commer ende leet</l>
<l>Nimen ne mach te sinen rike</l>
<l>Volcomen. daer men dagelike</l>
<l>Moet poegen na met arebeide</l>
<l>Oc hoertertoe verduldechheide</l>
<l>Dat wetic wel. dat es mi cont</l>
<l>Mar dat ic ben so ongesont</l>
<l>Dat ic gehoren nit ne can</l>
<l>Din lof onss heren daer ons an</l>
<l>Al onse salechheit geleget</l>
<l>Ende ons tin rike wert geweget</l>
<l>Dat es dat singen ende lesen</l>
<l>Hoe soudic mogen dis gewesen</l>
<l>Hoe soudic mogen sonder clagen</l>
<l>Wel sute urowe dat uerdragen</l>
<l>Of sonder suchten ende weenen</l>
<l>Dat ic hir achter moet alteenen</l>
<l>Verborgen sitten alse men</l>
<l>Din godes dinst daer ic en ben</l>
<l>Nit toe geroepen noch gedegen</l>
<l>Want dat contrarie es daeriegen</l>
<l>Dat es die doefheit quaderhande</l>
<l>Si bindt mi so. met haren bande</l>
<l>Dat ic dis horen nit ne mach</l>
<l>Beide al den nacht. ende al den dach</l>
<l>Geleesten schone in genen koere</l>
<l>Haddic onstoppet doch ene ore</l>
<l>Ende ics en lettel horen mochte</l>
<l>So wanic wel dat miins got rochte</l>
<l>Meer dan hi doet. mar nenic nit</l>
<l>Dit es die rowe ende dat verdrit</l>
<l>Dat mi mescomt meest tesen stonden</l>
<l>Mar dat witic al minen sonden</l>
<l>Die got verschowet ane mi</l>
<l>Doe dit uernam die maget urj</l>
<l>Lutgart die uol was van genaden</l>
<l>Ende aldengenen stont in staden</l>
<l>Met goeder onst getrowelike</l>
<l>Waren si arm waren si rike</l>
<l>Die si met pinen sach versuart</l>
<l>So stont si op. ende achterwart</l>
<l>Gecregen es en lettelkijn</l>
<l>Tote ere steden daer si sijn</l>
<l>Plach dagelike in orisoene</l>
<l>Daer si die beden plach tedoene</l>
<l>Die got die heere gerne ontfinc</l>
<l>Daerwert die urowe lise ginc</l>
<l>Te biddene ouer dese noet</l>
<l>Gode onsen uader die geboet</l>
<l>Die werelt al met sire cracht</l>
<l>Ende alles dinges heuet macht</l>
<l>Daer dede godes brut die goede</l>
<l>Lutgart. met harde vrien moede</l>
<l>En cort gebet op hare knin</l>
<l>Doe si ontcommert was uan din</l>
<l>Dat hastelike was gedaen</l>
<l>So es si weder opgestaen</l>
<l>Ende es ter urowen wert gecregen</l>
<l>Nv horet wis si daer sal plegen</l>
<l>Si quam gegaen aldaer die urowe</l>
<l>Noch sat beuaen met groten rowe</l>
<l>Ende heft genomen altehant</l>
<l>Dat uingerkijn van harre hant</l>
<l>Ende in der vrowen oren beide</l>
<l>Si stac den uinger ende seide</l>
<l>Dit mote gode sijn bequame</l>
<l>Machtelt nu hort in godes name.</l>
<l>Nv merkt groet wonder allegader</l>
<l>Hoe got die eewelike vader</l>
<l>Lutgarden sire werder brut</l>
<l>Al sonder specie ende crut</l>
<l>Aldaer ter nameliker stede</l>
<l>Met sire cracht verhvegen dede</l>
<l>Beide alle meestere ende clerke</l>
<l>Die ommegaen mettin gewerke</l>
<l>Want clerc no meester in dat lant</l>
<l>En was tin tiden so bekant</l>
<l>Noch so uermart uan cirurgien</l>
<l>Die ware met sire arsetrien</l>
<l>Volcomen. dis die maget rene</l>
<l>Volquam met enen warde allene</l>
<l>Want op die wile ende also saen</l>
<l>Alse emmermeer dat was gedaen</l>
<l>Ende in der vrowen oren stac</l>
<l>Lutgart. din uinger. enen krac</l>
<l>Gaf igewelke van din oren</l>
<l>Darna begonste weder horen</l>
<l>Machtelt die goede aldaer si sat</l>
<l>Ontplokenliker ende bat</l>
<l>Dan si uormals hadde ie gedaen</l>
<l>Sentdat si hadde lijf ontfaen</l>
<l>Jn dese werelt wileneere</l>
<l>Dos wart uan commere ende seere</l>
<l>Dat si gedoget hadde suar</l>
<l>Die urowe goet verloesset daer</l>
<l>Doe stont si op. ende altehant</l>
<l>Si nam lutgarden bi der hant</l>
<l>Met blider herten ende seide</l>
<l>Lutgart die gods ontfarmechheide</l>
<l>Motu uergelden hondertfout</l>
<l>Dat gi mi hebt geweset hout</l>
<l>Ende oc uerworuen ene dinc</l>
<l>Die liefste die ic ie ontfinc</l>
<l>Dat es dat horen vrowe goet</l>
<l>Want mi tonstaden dekke stoet</l>
<l>Dat ic gehoren nit ne conde</l>
<l>Watso men rip ut enen monde</l>
<l>Nv horic wel got hebbes danc</l>
<l>Jc hore wel din suten sanc</l>
<l>Die noten die met claren stemmen</l>
<l>Hoge op in genen kore clemmen</l>
<l>Mar ic erminge ende ic kaitiue</l>
<l>Al benic hir in desen liue</l>
<l>So arm dat ic v nit ne can</l>
<l>Dat goet al dis ic v wel an</l>
<l>Vergelden vrowe goet uan prise</l>
<l>Die coninc uan din paradise</l>
<l>Motu antwerden ouer mi</l>
<l>Sodat v wel uergouden si</l>
<l>Die loen uan vwer karitaten</l>
<l>Din motu got gewinnen laten</l>
<l>Daerbouen in dat hemelrike</l>
<l>Daer sal besitten eewelike</l>
<l>Elc die met trowen gode minde</l>
<l>Die lange blischap sonder inde</l>
<l>Aldos so heft gedanket sere</l>
<l>Dat goede wijf gode onsen here</l>
<l>Ende oc lutgarden an din tide</l>
<l>Die se gemaket hadde blide</l>
<l>Meer dan ic v geseggen can</l>
<l>Mar dat wel saen darbinnen ran</l>
<l>Van desen stukken die niemare</l>
<l>Dat seggic v wel oppenbare</l>
<l>Want si uerhelen nit ne conde</l>
<l>Har seluen daer ter seluer stonde</l>
<l>Want selue quam die urowe saen</l>
<l>Die dese gracie hadde ontfaen</l>
<l>Ende allen din conuente lise</l>
<l>Vertrac in welkerhande wise</l>
<l>Si was genesen ende waer</l>
<l>Van harre doefheit die si suar</l>
<l>Gedoeget hadde. ende oc bi win</l>
<l>Got die mirakle lit geschin</l>
<l>Dis waren alle die ijonfrowen</l>
<l>So uro. dat si met goeder trowen</l>
<l>Dire eeren dankden allegader</l>
<l>Gode onsen eeweliken vader</l>
<l>Ende oc darbinnen men daraf</l>
<l>Lof ende prijs lutgarden gaf.</l>
<l>Vandindat si al bloetroet wart alsi pensede om de</l>
<l>passie onss heren.</l>
<l>.xxiii. Die uan lutgarden gerne ontfaen.</l>
<l>die tale mijn. hir sitten gaen.</l>
<l>Bi mi. ic sal hen noch uertrekken</l>
<l>En schone exempel. ende onttekken</l>
<l>Hoe mechtech es die godes minne</l>
<l>Dar menre wale werdt in inne</l>
<l>Jc sal v seggen wis si pleget</l>
<l>Si geft dengenen die se dreget</l>
<l>Jn herte binnen. goeden spoet</l>
<l>Te comene in dat gods gemoet</l>
<l>Si doet hen allen dire plin</l>
<l>Afstaen der sonden ende onttin</l>
<l>Oc plegt si geuen uol aflaet</l>
<l>Van alre noseliker daet</l>
<l>Der herten daer si toe geraket</l>
<l>Si es die uan din dullen maket</l>
<l>Den welgesedden. ende uan</l>
<l>Den dommen knecht den vroeden man</l>
<l>Noch heft die minne meerre macht</l>
<l>Din si beuerdt met harre cracht</l>
<l>Ne can die uiant nit gederen</l>
<l>Die minne makt die marteleren</l>
<l>Oc makt die minne die propheten</l>
<l>Want si hen doet die dinge weten</l>
<l>Die aldengenen sijn verholen</l>
<l>Die nit ne gaen te harre scholen</l>
<l>Die minne sterket dat geloeue</l>
<l>Bi harre cracht so hort die doeue</l>
<l>Den blenden doet die minne schowen</l>
<l>Beide onder heren ende urowen</l>
<l>So es si middelere goet</l>
<l>Die minne maket reenen moet</l>
<l>Die minne betert alle saken</l>
<l>Dat gerne uasten ende waken</l>
<l>Die godes urint. dat doet die minne</l>
<l>Si es die oit van beginne</l>
<l>Met gode was. ende ewelike</l>
<l>Regneren sal in hemelrike</l>
<l>Dit seggic v gi die begert</l>
<l>Te wetene hoe die maget wert</l>
<l>Lutgart. so wale in elker stede</l>
<l>Volbrengen mochte al dat si dede</l>
<l>Want v dis wondert; ommedatDat</l>
<l>gi dis teer ende oc te bat</l>
<l>Voert selt geloeuen minen warden</l>
<l>Die ic u dichte uan lutgarden</l>
<l>Din wonder heuet dan uan desen</l>
<l>Dat si mi hebben horen lesen</l>
<l>Hoedat lutgart die maget riue</l>
<l>Van alre dogt. in haren liue</l>
<l>Volbrengen mochte al dat ic v</l>
<l>Uertrokken hebbe tote nv</l>
<l>Hen seggic dat si nit allene</l>
<l>Mar metter minnen algemeene</l>
<l>Van allen stukken die si wrachte</l>
<l>Die dinc altoes ten inde brachte</l>
<l>Si was der minnen altemale</l>
<l>Hirbi so quam dat si so wale</l>
<l>Uolbrengen mochte al dat si dede</l>
<l>Want dar minne werket mede</l>
<l>Daer es die spoet altoes gereet</l>
<l>Es imen dan die ondersteet</l>
<l>Dis hi met eeren ende vromen</l>
<l>Begert te goeden inde comen</l>
<l>Hem radic wel dat hi beginne</l>
<l>Die dinc also dat hem die minne</l>
<l>Gehelpech si in sinen daden</l>
<l>So sal si comen hem testaden</l>
<l>Dis was die maget welgeleert</l>
<l>Bi dis so heft se weder gheert</l>
<l>Die goedes minne ende oc gegeuen</l>
<l>Din groten lof die hare es bleuen</l>
<l>Ende oc sal bliuen sonder inde</l>
<l>Mar wildi dat ic v ontbinde</l>
<l>Wat ic mettesen warden meene</l>
<l>Jc segget v. die maget reene</l>
<l>Lutgart die urowe op selken dach</l>
<l>Dar si in knigebede lach</l>
<l>Ende si dis pensens wart in inne</l>
<l>Hoe wilen dwanc die starke minne</l>
<l>Din sone godes ihesum kerste</l>
<l>Dat hi dor onser alre berste</l>
<l>Van ere maget utuercoren</l>
<l>Jn dit ellende wart geboren</l>
<l>Ende alse voert lutgart die goede</l>
<l>Wart pensende omme dat ermoede</l>
<l>Dat ihesus xpristus got die here</l>
<l>Verdragen wilde wileneere</l>
<l>Jn sinen liue dor ons allen</l>
<l>Din so teuoren was mesfallen</l>
<l>Dat ons die helle was ontploken</l>
<l>Ende oc dat paradijs beloken</l>
<l>Daer wi af doelden allegader</l>
<l>Sentdat adam onse irste vader</l>
<l>Din appel beet met sinen tanden</l>
<l>Daer hi ons brachte met te schanden</l>
<l>Ende alse dan lutgart die fine</l>
<l>Wart pensende oc hoe grote pine</l>
<l>Dor onser alre wille ontfinc</l>
<l>Die godes sone aldaer hi hinc</l>
<l>Ant cruce naket ende bloet</l>
<l>Daer hi wel bitterliker doet</l>
<l>Becorde om onser alre bate</l>
<l>Dis hem die riue karitate</l>
<l>So meldelike dede plegen</l>
<l>Dat hire en seide noit iegen</l>
<l>Noch meer noch mijn. mar altemale</l>
<l>Uerdroch al sonder wedertale</l>
<l>Din groten commer din hem daden</l>
<l>Die ijoden fel ende onberaden</l>
<l>Ende alse dan ter seluer stonde</l>
<l>Wart pensende om die uifte wonde</l>
<l>Lutgart die fine maget oc</l>
<l>Die een met sinen schachte ontploc</l>
<l>Die bi den cruce was gestaen</l>
<l>Sentdat hem dleuen was ontgaen</l>
<l>Daer beide water ende bloet</l>
<l>Lipvt; so wart hare al die moet</l>
<l>Op die materie so uerstart</l>
<l>Dat si wel lettel heft gespart</l>
<l>Die trane dar si mede wrac</l>
<l>Dis godes sones ongemac</l>
<l>Jn dire wijs dat sirean leide</l>
<l>So ouerswinge ontfarmechheide</l>
<l>Dat uan din starken orewoede</l>
<l>Faillirden ende worden moede</l>
<l>Die sinne. want si nit ne conden</l>
<l>Geherden dat te langer stonden</l>
<l>Si mosten wiken. want het dede</l>
<l>Die minne. daer si waren mede</l>
<l>Vermeestert so. dat sijt geherden</l>
<l>En conden nit. bidis gewerden</l>
<l>Si liten therte metter minnen</l>
<l>Die so tin tiden was darbinnen</l>
<l>Geuestet. dat men dis an hare</l>
<l>Oc wart uan buten wel geware</l>
<l>Jc sal v seggen alse hoe</l>
<l>Die minne starc ende ongeroe</l>
<l>Die emmer wokert ende breedt</l>
<l>Har seluen. dar men wel gereedt</l>
<l>Dat herte dar si restet in</l>
<l>Si hadde so lutgarden sin</l>
<l>Veruullet. ende so uerladen</l>
<l>Dat si woedut in allen staden</l>
<l>Jn ere wonderliker wise</l>
<l>Want daer die vrowe goet van prise</l>
<l>Jn din gepense onslapen lach</l>
<l>Geuil dat men verttrekken mach</l>
<l>Te wondere utermaten groet</l>
<l>Want si uan bloede wart al roet</l>
<l>Jn allen staden uan den liue</l>
<l>Gelijcdat si begoten riue</l>
<l>Met bloede roet ware altemale</l>
<l>Van bouen toten voeten tale</l>
<l>Aldosterwijs lutgart die goede</l>
<l>Lach ende uloide in din bloede</l>
<l>Op welken tijt dat si mettesen</l>
<l>Har herte lit onledech wesen</l>
<l>Dat alle dage lit geschin</l>
<l>Die urowe goet. mar hoe uan din</l>
<l>Es die niemare comenut</l>
<l>Dat seggic v. die godes brut</l>
<l>Lutgart die maget welgeraket</l>
<l>Si heuet selue cont gemaket</l>
<l>Op ene wile aldaer si sat</l>
<l>Bi enen din si telde dat</l>
<l>Alut ten inde van beginne</l>
<l>Dat heft gedaen die starke minne</l>
<l>Diet hare bergen nit ne lit</l>
<l>Mar hoe die saken sijn geschit</l>
<l>lees vertrekken</l>
<l>Si heuet an din seluen stonden</l>
<l>Al bi der minnen rade ontbonden</l>
<l>Dengenen die uan derre dinc</l>
<l>Der urowen biechte gerne ontfinc</l>
<l>Want siit in biechten hem uertrac</l>
<l>Mar doe uan desen dingen sprac</l>
<l>Die urowe totin confessoer</l>
<l>So sat en ander daer ophoer</l>
<l>Nit uerre denen die die wart</l>
<l>Verstoet algader die lutgart</l>
<l>Uertrokken heuet uan din bloede</l>
<l>Dis was die maget sonder hoede</l>
<l>Die waende also vertrekken wel</l>
<l>Die sprake. dat se nimen el</l>
<l>Gehort en hadde noch vernomen</l>
<l>Mar neen si nit. sis uoerder comen</l>
<l>Want se die ander oc uerstont</l>
<l>Warbi die sake es worden cont</l>
<l>Dengenen dire en wisten nit</l>
<l>Mar watter sent es na geschit</l>
<l>Salic v seggen of ic can</l>
<l>Volbrengen dat. die goede man</l>
<l>Die hadde onthouden wel die wart</l>
<l>Die daer gesproken heft lutgart</l>
<l>Hi sweech alstille. mar iedoch</l>
<l>Hi pensde dat hi soude noch</l>
<l>So lange wachten ende spin</l>
<l>Dat hi die urowe soude sien</l>
<l>Daer si in harre beden lage</l>
<l>Om weten hoegedaen si plage</l>
<l>Te wesene. alse in haren sinne</l>
<l>Wrachte har ambacht die godes minne</l>
<l>Ende si in din gepense ware</l>
<l>Die goede man die selue an hare</l>
<l>Wilde ondersuken dese dinc</l>
<l>Hi wachte hi spiede. hi quam hi ginc</l>
<l>Alstille swigende alse en dief</l>
<l>Waest din ijonfrowen leet of lif</l>
<l>Hi ginc hi quam beide in ende ut</l>
<l>Al daerteneuen daer die brut</l>
<l>Onss heren gods lutgart die fine</l>
<l>Jn eenechheiden plach tesine</l>
<l>So lange plach die goede man</l>
<l>Dis spiens daer hi was comen an</l>
<l>Dat hi quam gaende op enen dach</l>
<l>Aldaer diefine maget lach</l>
<l>Jn din gepense so onslapen</l>
<l>Dat hise waende wel betrapen</l>
<l>Jn selken pointe alse hise sochte</l>
<l>So heuet hi. want hem wel dochte</l>
<l>Al sonde tuiuel ende waen</l>
<l>Daer hi uan uerren quam gegaen</l>
<l>Dat hare werdelik anschin</l>
<l>Dat hijs ontdekket mochte sien</l>
<l>Uan roden bloede ware al nat</l>
<l>Die goede man die merkde dat</l>
<l>Hi ginc en lettel staen bat naer</l>
<l>Om onderuinden ouerwaer</l>
<l>Dat wonder dat hi daer vernam</l>
<l>Ende alse toter urowen quam</l>
<l>Die goede man. no min no meer</l>
<l>Dan hi der magt en lettel eer</l>
<l>Vertrekken hoerde. en was geschepen</l>
<l>Die dinc aldaer. want riue sepen</l>
<l>Die druppen bloeds al roet uan hare</l>
<l>Gelicdat si gewondet ware</l>
<l>Jn hondert staden van den liue</l>
<l>So euen starke ende euen riue</l>
<l>Lacvt dat bloet in allen staden</l>
<l>Dis wart die man also beraden</l>
<l>Dat hi uan denen wilde bringen</l>
<l>Litteeken goet uan desen dingen</l>
<l>Om dat te proeuene. ende voert</l>
<l>Te toegene oc. want ongehoert</l>
<l>Dat wesen soude ut imens monde</l>
<l>Die dat geproeuen nit ne conde</l>
<l>Aldos beraden sonder beide</l>
<l>Hi knilde neder. ende leide</l>
<l>Der vrowen wijl bat achterwert</l>
<l>Die so tin tiden lach vertert</l>
<l>Jn contemplaciliken saken</l>
<l>Dat si ne conde nit ontwaken</l>
<l>Mettindat hise also gereen</l>
<l>lees die fine</l>
<l>lees sonder</l>
<l>Daerna so heft gesneden een</l>
<l>Dis haers dat daerbesiden hinc</l>
<l>Die mensche din metterre dinc</l>
<l>Gelustte onledech dos tesine</l>
<l>Met enen cleenen schaerekine</l>
<l>Dat hi met hem daer hadde brachtt</l>
<l>Na wart die here also bedachtt</l>
<l>Dat hi stontop. ende es gekregen</l>
<l>Tin lichte wert. daer hilt hi iegen</l>
<l>Dat haer om onderuinden dat</l>
<l>Ontplokenliker ende bat</l>
<l>Dat hi so nawelik besochte</l>
<l>Mar hoeso hi besuken mochte</l>
<l>Die dinc. al eens dat hise uant</l>
<l>Ende al in eenen pointe. want</l>
<l>Dat haer van bloede was al roet</l>
<l>Dis hadde hem wonder hadde groet</l>
<l>Mar doe dit hadde en stukkelkijn</l>
<l>Gedurt. so es die maget fijn</l>
<l>Uan harre beden opgestaen</l>
<l>Doe sach die here oc also saen</l>
<l>Alse emmermeer die urowe goet</l>
<l>Op weder uan der erden stoet</l>
<l>Dat weder sonder alle beide</l>
<l>Dat haer daer ic v aue seide</l>
<l>Te sinen irsten pointe quam</l>
<l>Die goede man die dat vernam</l>
<l>Hi stont uan wondere so verdart</l>
<l>Dat hi ne conde nit en wart</l>
<l>Gespreken na in langen tide</l>
<l>Jdoch verhoget ende blide</l>
<l>Hi lise weder henenginc</l>
<l>Bidisdat hi uan derre dinc</l>
<l>Die na din wille sijn was comen</l>
<l>Die warheit heuet al vernomen.</l>
<l>Vandindat se en bruder uan haffelghem die in</l>
<l>houetsonden was en conste nit angesin</l>
<l>.xxiiij. En closter wert en welbekant</l>
<l>Staet op die marche van brabant</l>
<l>lees harde</l>
<l>Die affelghem genamet es</l>
<l>Jc dart mi wel vermeten des</l>
<l>Al ouerwaer. dat die gelike</l>
<l>Jn brabant noch in vrankerike</l>
<l>Nirwen en staet in ere stede</l>
<l>Noch in dat ulaenderlant almede</l>
<l>Want ouerwaer so seggic v</l>
<l>Dat doerdne die men houdet nv</l>
<l>Wel krankelik in somen staden</l>
<l>Ende so nit alse wilen daden</l>
<l>Die godes vrint die selue stichten</l>
<l>Die clostre holpen. ende dichten</l>
<l>Die instituten daer si mede</l>
<l>Opbrachten menegen schonen sede</l>
<l>Warbi ter eeweliker vromen</l>
<l>Es menech mensche sider comen</l>
<l>Die mettin ordenliken saken</l>
<l>Die urinde gods hen pijnden maken</l>
<l>Die houdt men tesen tiden daer</l>
<l>Volcomenliker dan elwar</l>
<l>Jn somen staden. alsic soude</l>
<l>Wel proeuen v. wart dat ic woude</l>
<l>Mi pinen dis. mar sonder tale</l>
<l>Die dinc har seluen proeuet wale</l>
<l>Want alle die daer sijn begeuen</l>
<l>Si moten ordenlike leuen</l>
<l>Vortanemeer in haren dagen</l>
<l>Si lief si leet si moten dragen</l>
<l>Die ordne. sentdat sijs beginnen</l>
<l>Want dats die sede uan daerbinnen;</l>
<l>Oc hebbikker meer af vernomen</l>
<l>Dat men dengene die daer comen</l>
<l>Jn allen tiden wel gereet</l>
<l>Met groter eeren daer ontfeet</l>
<l>Want igewelc si clerk si pape</l>
<l>Riddere. seriant. of knecht of knape</l>
<l>Comt hi alleene of met geuerde</l>
<l>Daer werdt ontfaen na sine werde</l>
<l>Noch es en ander daer men moet</l>
<l>Omme eeren desen closter goet</l>
<l>affelghem met door hand H ? interlineair toegevoegde h: haffelghem</l>
<l>Vor met door hand C bovengeschreven t; achteraf door hand H een e interlineair toegevoegd: Voert</l>
<l>Dor recht. dat es die karitate</l>
<l>Die men daer ufent bouen mate</l>
<l>Gedaeds an alle godes arme</l>
<l>Die gedren daer gelic den suuarme</l>
<l>Van alomtrent om har beijach</l>
<l>Alse igewelc daer schowen mach;</l>
<l>Bi desen pointen prouic dat</l>
<l>Dat dese closter vele bat</l>
<l>Terechte in minen prise steet</l>
<l>Dan enech ander din ic weet</l>
<l>Jn desen closter daer ic v</l>
<l>Gesegt af hebbe tote nv</l>
<l>So was en abbet hirteuoren</l>
<l>Te dire abdijen daer gekoren</l>
<l>Wel ordenlik al sonder blame</l>
<l>Wildi oc weten sinen name</l>
<l>Geheeten was hi mijn her ijan</l>
<l>Dat was en welgedegen man</l>
<l>Jn allen dogdeliken dingen</l>
<l>Hi conde wel hem seluen dwingen</l>
<l>Met ordenliker disciplinen</l>
<l>Dat dede hi wel dengenen schinen</l>
<l>Die onder hem begeuen waren</l>
<l>Want hi wel riue al sonder sparen</l>
<l>Jn sinen dagen. hen daraf</l>
<l>Wel menech goet exempel gaf</l>
<l>So welgeraket was die here</l>
<l>Dat hi din closter in sine eere</l>
<l>Hilt langen tijt. alse ons uerlien</l>
<l>Die heren noch. van dire abdien</l>
<l>Want euen lanc dat droch aldaer</l>
<l>Din crommen staf die here mar</l>
<l>Die harde wel betamede hem</l>
<l>So was dat hus uan haffelghem</l>
<l>Exempel ende spigel mede</l>
<l>Van mengen ordenliken sede</l>
<l>Vor alle clostre die men kande</l>
<l>Jn alle marchen ende lande</l>
<l>Din closter mar alsic v seide</l>
<l>So hilt in groter werdechheide</l>
<l>Wel langen tijt die here goet</l>
<l>Want ic uernam dat hi uolstoet</l>
<l>Daerbinnen metter godes krachte</l>
<l>Wel tuintech ijar in din ambachte</l>
<l>Ende oc tuee ander ijar darna</l>
<l>Daerbinnen dede alsic versta</l>
<l>Die resingnatie. ende gaf</l>
<l>Die here op weder sinen staf</l>
<l>Dat es die croche die hi lit</l>
<l>Want hem die langer dragen nit</l>
<l>Die ouderdom en wilde laten</l>
<l>Dat schade was groet utermaten</l>
<l>Jdoch lit hise in eeren groet</l>
<l>Want sonder commer ende noet</l>
<l>Lit hi dabdie. ende oc tebouen</l>
<l>Sodat sijs hen noch daer belouen</l>
<l>Mar wilen lange daerteuoren</l>
<l>Eer tire abdien wart gecoren</l>
<l>Die here wert. ende eer hi quam</l>
<l>Ter crochen die hem sider nam</l>
<l>Die ouderdom. alsic vertrac</l>
<l>En lettel eer. omdat men sprac</l>
<l>Meer uan der urouuen an din tide</l>
<l>Al dor brabant wide ende side</l>
<l>Ende ommedat die magt lutgart</l>
<l>Van heilechheiden was uermart</l>
<l>Meer dan ic v geseggen can</l>
<l>So plach die welgerakde man</l>
<l>Taiwires comen. alse in trowen</l>
<l>Hem takointeerne metter vrowen</l>
<l>Bi wilen. dis hi es volcomen</l>
<l>Sodat hi sider heft vernomen</l>
<l>Dat sine gerne ontfinc te spraken</l>
<l>Ende oc in ghesteliken saken</l>
<l>Met hem begerde besech sijn</l>
<l>Want beide suuer ende fijn</l>
<l>Uant si sijn herte. ende al uan binnen</l>
<l>Onsteken metter godes minnen</l>
<l>Hirbi so quam dat haren moet</l>
<l>Geuestet heft die urowe goet</l>
<l>Also tin tiden an din here</l>
<l>Dat si sijn bleuen emmermere</l>
<l>Geurinde. sentdat si tesamen</l>
<l>Beide onder hen tespraken quamen.</l>
<l>Mar doe die urowe goet uan prise</l>
<l>hier tote gee"xpungeerd en doorgestreept</l>
<l>Ende oc die here. in derre wise</l>
<l>Jn minnen goet. versament waren</l>
<l>So plach hi comen ende uaren</l>
<l>Te dikker dis daer hise vant</l>
<l>Ende oc te houdeliker. want</l>
<l>Die urome sijn daeran gelach</l>
<l>Dat hi die maget dikke sach</l>
<l>Dis heft oc sider tenen stonden</l>
<l>Die here in sinen rade uonden</l>
<l>Dat hi taiwires varen woude</l>
<l>Daer hi collatie hebben soude</l>
<l>Jegen die maget utuercoren</l>
<l>Gelikerwisdat hi teuoren</l>
<l>Die plach te hebbene. alse orlof</l>
<l>Hem dis gehingde. ende in en hof</l>
<l>Dat hoerde dire abdien toe</l>
<l>Daer hi was rekkere ouer doe</l>
<l>Hi enen broeder heft met hem</l>
<l>Die was conueers van haffelghem</l>
<l>Ende een begeuen man. genomen</l>
<l>Ende es met hem taiwires comen</l>
<l>Tirstdat die heren comen waren</l>
<l>Taiwires in dat hof geuaren</l>
<l>So beetten si ende altehant</l>
<l>Sijn si gestreken dor den pant</l>
<l>Daerbinnenwert. aldaer si uonden</l>
<l>Die maget die tin seluen stonden</l>
<l>Met gode was in eenechheiden</l>
<l>Mar hastelike al sonder beiden</l>
<l>Doe si din here aldaer uernam</l>
<l>Die hare uisiteren quam</l>
<l>Hit sine willecome sijn</l>
<l>Dis was so uro sijn herte fijn</l>
<l>Dat het verhoegede al uan binnen</l>
<l>Mar hoert ic sal v doen bekinnen</l>
<l>Wat an din andren heft gewrachtt</l>
<l>Din hi met hem daer hadde brachtt</l>
<l>Die eewelike gods genade</l>
<l>Het was en man die sine schade</l>
<l>Wel lettel werderde an din tide</l>
<l>Mar roekeloese al sonder mide</l>
<l>Hi sinen tijt verlisen plach</l>
<l>Want hi in houetsonden lach</l>
<l>Ende oc en stukke daerteuoren</l>
<l>Gelegen hadde. ende al uerloren</l>
<l>Tijt. ende penitentie mede</l>
<l>Met houetsonden die hi dede</l>
<l>Want die in houetsonden leget</l>
<l>Hets oppenbar wis so hi pleget</l>
<l>Al esser doget an in schine</l>
<l>Dat hi uerlieset sine pine</l>
<l>So heuet oc die man gedaen</l>
<l>Din so die uiant hilt geuaen</l>
<l>Met cranken wille daer hi in</l>
<l>Geuestet hadde sinen sin</l>
<l>Dat hi ne wilde no ne conde</l>
<l>Gelaten dorperlike sonde</l>
<l>Te doene. al was hi man begeuen</l>
<l>Dos leidde en wel onsalech leuen</l>
<l>Die broeder. ende en wel verwaten</l>
<l>Mar got met sire karitaten</l>
<l>Uerschowet heuet sijn verlis</l>
<l>Sodat hi af es comen dis</l>
<l>Dar hi bi was in grote schade</l>
<l>Geuallen. bi din bosen rade</l>
<l>Din hem die uiant gaf daertoe</l>
<l>Mar wildi uoert uernemen hoeDat</l>
<l>sent uolquam. ic saelt v tellen</l>
<l>Tin tiden dat die twe gesellen</l>
<l>Daer dese tale es af geschert</l>
<l>Ter fijnre maget ende wert</l>
<l>Uolquamen. ende geuen souden</l>
<l>Dat gruten ende dat gothouden</l>
<l>Der urowen weder na den sede</l>
<l>Gelijcdat hen teuoren dede</l>
<l>Die maget edel ende goet</l>
<l>So quam din broeder daer hi stoet</l>
<l>Ende daer hi op die urowe sach</l>
<l>Een also migel wederslach</l>
<l>So groet en commer ende en uaer</l>
<l>Ende oc en wederstoet so suar</l>
<l>Dat hi teuoren noit ere</l>
<l>En wart uerssaget also sere</l>
<l>Noch wederslegen noch uerdart</l>
<l>Dat hi ne conde nit en wart</l>
<l>Gespreken. noch emmeer beschowen</l>
<l>Dat heilege anschin uan der urowen</l>
<l>Want also migel ende groet</l>
<l>Hem anewis die wederstoet</l>
<l>Dat hi beschowet noch besin</l>
<l>En hadde emmeer dat werde anschin</l>
<l>Der maget. so was hi in uare</l>
<l>Noch meer gesproken iegen hare</l>
<l>Om hondert mark uan roden goude</l>
<l>Mar weder woude hi ochte en woude</l>
<l>Hi moste mat ende al confus</l>
<l>Al sonder beide rumen thus</l>
<l>Dis wonderde utermaten sere</l>
<l>Din goeden man din andren here</l>
<l>Die bi der urowen was geseten</l>
<l>Want hi ne conde nit geweten</l>
<l>Noch wat hem wart. noch wat hem derde</l>
<l>Noch wis dat hi hem so ueruerde</l>
<l>Jdoch so bleef hi bi der vrowen</l>
<l>Die hem aldaer te goeder trowen</l>
<l>Geseget heuet sijn bederue</l>
<l>Gelijcdat si hadde anderwerue</l>
<l>Gedaen teuoren ende sent</l>
<l>Oc dede. mar dat parlement</l>
<l>En greide nit ter seluer vren</l>
<l>Din andren. din so wart tesuren</l>
<l>Dat hi der urowen schone ansichte</l>
<l>Beschowet hadde bi den lichte</l>
<l>Daer hi bi hare was gestaen</l>
<l>Mar wetti wat hi heft gedaen</l>
<l>Tirstdat hi uan lutgarden schit</l>
<l>Daer hi allene mede lit</l>
<l>Din here din geselle sijn</l>
<l>So ginc hi wech en lettelkijn</l>
<l>Ophoer besiden alse en man</l>
<l>Die droeue es. ende nit ne can</l>
<l>Na sinnen wille sijn getroestt</l>
<l>Noch uan din rowe sijn uerloestt</l>
<l>Aldaer hi stont began hi lise</l>
<l>lees sinen</l>
<l>Bepensen hem in welker wise</l>
<l>Hem die confusie die hi droch</l>
<l>Jnt herte binnen so uerwoch</l>
<l>Dat hi ne conde nit beschowen</l>
<l>Dat edele anschin uan der urowen</l>
<l>Want sine wederniedde so</l>
<l>Dat hi uan hare enwegeulo</l>
<l>An sinen danc. dat heft die man</l>
<l>Getegen sinen sonden an</l>
<l>Daer hi hem seluen wiste mede</l>
<l>Versuart. nu hort wat hi noch dede</l>
<l>Hi wiste wel dat sine sonden</l>
<l>Daer hi geuulde hem met gebonden</l>
<l>Din commer hadden hem beraden</l>
<l>Mettindat sine schamen daden</l>
<l>Aldaer hi bi der urowen stoet</l>
<l>Daeromme ginc hi sinen moet</l>
<l>Besuken ende sinen sijn</l>
<l>Daer hi der houetsonden in</l>
<l>Geureeschet heuet also uele</l>
<l>Dat het met hem ginc vten spele</l>
<l>Want doe der sonden hem gedachte</l>
<l>Die hem die consciencie brachte</l>
<l>Teuoren. wart hi sonder beide</l>
<l>So sere onttempert dat hi seide</l>
<l>Wats mi geschit ellendech man</l>
<l>Dat ic beschowen nit ne can</l>
<l>Dat heilege anschin uan der maget</l>
<l>Onsalech man wats mi bedaget</l>
<l>Wat rade magic suken nu</l>
<l>Ai got here dat ic v</l>
<l>Verbolgen hebbe. dats die sake</l>
<l>Warumme ic ben dos tongemake</l>
<l>Want mine mesdaet es so suar</l>
<l>Dat wetic wel al ouerwaer</l>
<l>Dat gi onwerdech mi iugeert</l>
<l>Dat anschin heilech ende gheert</l>
<l>Taensiene van der maget fijn</l>
<l>Om okison der sonden mijn</l>
<l>Dit iugement houdic gestade</l>
<l>Want hets gerecht. mar mijns genade</l>
<l>Hebt here got. die nit bederuen</l>
<l>En laett in sonden noch uersteruen</l>
<l>Dengenen die hem schuldecht geuet</l>
<l>Dat hi in sonden heft geleuet</l>
<l>Ende hem der boesheit welt onttin</l>
<l>Ai mi benic een uan din</l>
<l>Hebt mijns genade sute got</l>
<l>Al hebbic dullic v gebot</l>
<l>Tebroken ende in minen tide</l>
<l>Mesgrepen dikke al sonder mide</l>
<l>Des willic voert al auestaen</l>
<l>Jndindat gi mi wilt ontfaen</l>
<l>Te beternessen. ende laten</l>
<l>Genaken v met karitaten</l>
<l>Dire ic uerbort hebbe emmermere</l>
<l>Hen si dat gi welsute here</l>
<l>Die gracie willet mi uerleenen</l>
<l>Die gi marien magdalenen</l>
<l>Verlenet. die met haren tranen</l>
<l>Hars selues conste wel uermanen</l>
<l>Mar ic erminc die tesen stonden</l>
<l>Nv ben verladen meer van sonden</l>
<l>Dan ie die magdalene wart</l>
<l>Wat magic doen. want mis so hart</l>
<l>Uan sonden es dat herte binnen</l>
<l>Dat ic en can noch nit gewinnen</l>
<l>Din koep van tranen din gi gauet</l>
<l>Marien daer gi mede lauet</l>
<l>Har herte. sodat si genas</l>
<l>Die ongesont van sonden was</l>
<l>Mar sidermeerdat ic doch soeke</l>
<l>Genade. ende ic die sonden uloeke</l>
<l>Die mi ne laten nit besin</l>
<l>Der urowen gracieuse anschin</l>
<l>So biddic v wel sute uader</l>
<l>Die uwen wille doet algader</l>
<l>Jn hemele ende in erterike</l>
<l>Ende oc uerlenet meldelike</l>
<l>Hen allen gracie ende spoet</l>
<l>Daer gi v werdelike bloet</l>
<l>Gereet te stortene omme wart</l>
<l>Dat gi mijn arme leuen spart</l>
<l>So lange dat ic moge noch</l>
<l>Te beternessen comen doch</l>
<l>Uan minen sonden. ende afstaen</l>
<l>Der dompheit die mi heft geuaen</l>
<l>Daer ic begere af scheeden nv</l>
<l>Genedech got dis biddic v</l>
<l>Doe sos die mensche besech stont</l>
<l>Merterre dinc ende ongesont</l>
<l>Van rowen die hem ouer quam</l>
<l>Ende oc verbolgen ende gram</l>
<l>Ten sonden wert die hem din toren</l>
<l>Tin tiden hadden brachtt touoren</l>
<l>So heuet an die maget fijn</l>
<l>Die here die geselle sijn</l>
<l>Met staden din orlof genomen</l>
<l>Ende es te hem daerbuten comen</l>
<l>Oc heuet hi hem dis temeer</l>
<l>Gehaestt. dat hi en lettel eer</l>
<l>Doe si ter urowen beide quamen</l>
<l>Din bruder sach so sere hem schamen</l>
<l>Dat hi al mat. ende al confus</l>
<l>Met hasten ruumde weder thus</l>
<l>Dis hem gewondert hadde sere</l>
<l>Daeromme sprac aldos die here</l>
<l>Tin broeder. ende seide aimi</l>
<l>Mijn sute urint en sagedi</l>
<l>Die urowe nit uan hogen name</l>
<l>Die onsen here es so bequame</l>
<l>Dat hi dor haren wille doet</l>
<l>Hen allen dikke menech goet</l>
<l>Verholenlike ende oppenbare</l>
<l>Die gerne spreken iegen hare</l>
<l>Dis ic mi wel belouen mach</l>
<l>Want sentdat ic die urowe sach</l>
<l>Met ogen irst got hebbes danc</l>
<l>So es mi menech groet ueruanc</l>
<l>Uan harenthaluen comentoe</l>
<l>Jc mach v seggen alse hoe</l>
<l>Alsic uan saken ben verladen</l>
<l>Die mi of noesen ochte schaden</l>
<l>Och uan mesquamen die mi suart</l>
<l>Ende ic dan come daer lutgart</l>
<l>Die maget es uan hogen prise</l>
<l>laatste r verbeterd uit n, lees Metterre</l>
<l>lees teuoren</l>
<l>Ontdekkic hare in welker wise</l>
<l>Dat mi die commer es geschit</l>
<l>Si doet den raet dat mijn uerdrit</l>
<l>Uergaet te nivte al sonder beide</l>
<l>Want ic ontfa uerduldechheide</l>
<l>Of helpe die mi wel genoeget</l>
<l>Van allen din dat mi mesfoeget</l>
<l>Daeromme radic v met trowen</l>
<l>Dat gi kirt weder toter urowen</l>
<l>Ende vwe noet daer ic v mede</l>
<l>Verladen sie. na minen sede</l>
<l>Ontplokenlike ontdekket hare</l>
<l>So seldi werden saen geware</l>
<l>Dat si v sal in staden staen</l>
<l>Want gi dis selet boete ontfaen</l>
<l>Doe sprac die broeder. here mijn</l>
<l>Dat gi mi raedt ne mach nit sijn</l>
<l>Negeere wis nu tesen stonden</l>
<l>Want die uermaledijde sonden</l>
<l>Daer ic noch mede ben verladen</l>
<l>So uruchtelike schamen daden</l>
<l>Mi daer ic bi der urowen stoet</l>
<l>Dat ic en ware om al dat goet</l>
<l>Daer bleuen nit uan erterike</l>
<l>Dis mostic weder hastelike</l>
<l>Wilde of en wilde an minen danc</l>
<l>Uan denen kiren minen ganc</l>
<l>Met groten schanden ende onneren</l>
<l>Hoe soudic dorren wederkiren</l>
<l>Daerbinnenwert ter urowen dan</l>
<l>Sijt dis wel seker mijn her ijan</l>
<l>Jn dades nit al mochtic winnen</l>
<l>Al dat die werelt heuet binnen</l>
<l>Mar got die alle creaturen</l>
<l>Geboet. hi late mi geduren</l>
<l>So lange dat ic uan din sonden</l>
<l>Met beternessen werde ontbonden</l>
<l>Die mi din suaren wederstoet</l>
<l>Beraden hebben. ende groet</l>
<l>Die schande hebben mi gedaen</l>
<l>Dit sal gebetert wesen saen</l>
<l>Behoudt mi got dat leuen mijn</l>
<l>wis met door hand H ? bovengeschreven j: wijs</l>
<l>wederkiren met door hand H bovengeschreven e: wederkieren</l>
<l>Dit sal noch so gebetert sijn</l>
<l>Dat ic met eeren ende uromen</l>
<l>Ter urowen wel sal mogen comen</l>
<l>Mettesen warden henengingen</l>
<l>Die heeren die uan desen dingen</l>
<l>Nemmeer ne wilden talen maken</l>
<l>Want het began den tide naken</l>
<l>Dat si dis uarens souden plegen</l>
<l>Dos sijn die heeren wechgecregen</l>
<l>Dos voerenwech die goede liede</l>
<l>Mar wildi weten wat geschiede</l>
<l>Dis anders dags. dis margens uroch</l>
<l>Die bruder die din commer droch</l>
<l>Die emmertoe hem anewis</l>
<l>Wel saen terade es worden dis</l>
<l>Dat hi der sonden welt uertijen</l>
<l>Voertanemeer. ende oc uerlijen</l>
<l>Jn biechten. alles daer hare af</l>
<l>Die consciencie scluldech gaf</l>
<l>Mettesen rade es wechgestreken</l>
<l>Degene ende dat hi wilde spreken</l>
<l>Jn biechten sinen confessoer</l>
<l>Hi teekende. ende leidde ophoer</l>
<l>Din goeden man daer ic af seide</l>
<l>Daer ginc hi uore al sonder beide</l>
<l>Uan sinen sonden hem ontladen</l>
<l>Dat hem wel sider quam testaden</l>
<l>Want penitencie hi ontfinc</l>
<l>Die es uan alre boser dinc</l>
<l>Remedie ende medicine</l>
<l>Ende oc die eewelike pine</l>
<l>Ontkoept dengenen diese doen</l>
<l>Want si uerleenet uol pardon</l>
<l>Van allen sondeliken dingen</l>
<l>Dengenen die se wel uolbringen</l>
<l>Dis wart die bruder oppenbare</l>
<l>Jn corter stont oc wel geware</l>
<l>Want siderdat hi auestont</l>
<l>Der sonden. wart hi so gesont</l>
<l>Jnt herte binnen ende urj</l>
<l>Van alre boser daet . dat hi</l>
<l>lees schuldech</l>
<l>Uoer sent ter urowen ende quam</l>
<l>Ende oc so uerre toegenam</l>
<l>Dat hi met hare wart bekent</l>
<l>Ende een uan din es worden sent</l>
<l>Die si uercoes in haren sinne</l>
<l>Dat heft gedaen die godes minne</l>
<l>Ende oc dat welgerakde leuen</l>
<l>Dat si an hem wel sach becleuen</l>
<l>Dos heft lutgart die maget reene</l>
<l>Din man met haren siene allene</l>
<l>Van sinen sonden al genesen</l>
<l>Gebenedijt so motsi wesen</l>
<l>vandindat si bekirde heren thimere met haren</l>
<l>beden</l>
<l>.xxv. Oc was tin tide en riddre goet.</l>
<l>Rike ende wert. wijs ende uroet.</l>
<l>Die was vermart ende oc bekant</l>
<l>Jn ulaendren beide ende in brabant</l>
<l>Mijn her thimeer die riddere hit</l>
<l>Wat hem oc sider es geschit</l>
<l>Wildijt uerstaen dat seggic v</l>
<l>Die rike man hi was baillu</l>
<l>Van beiden landen. ende wale</l>
<l>Uoldede in beiden altemale</l>
<l>Dat hem beuolen was te doene</l>
<l>Want hi was uromech ende koene</l>
<l>Oc was hi houesch ende melde</l>
<l>Beide ouer senne ende ouer schelde</l>
<l>Was hi baillv in beiden landen</l>
<l>Alse ons noch seggen diene kanden</l>
<l>Die riddere mar. die rike man</l>
<l>Daer ic v seggen af began</l>
<l>Taiwires hadde en kint begeuen</l>
<l>Dat leidde en welgeraket leuen</l>
<l>Wel lange sider mettin nonnen</l>
<l>Want het dis heuet ijonc begonnen</l>
<l>Wildi noch horen uan din kinde</l>
<l>Jc seggv dat het gode minde</l>
<l>Wel lange sent met goeder trowen</l>
<l>Want het wart ene uan din urowen</l>
<l>Die meest uermart darbinnen waren.</l>
<l>Te derre dochter es geuaren</l>
<l>man herhaald</l>
<l>Die rike man op enen dach</l>
<l>Gelijcdat hijs teuoren plach</l>
<l>Ende oc geplogen heuet sent</l>
<l>Die dochter die in har conuent</l>
<l>Tin tiden was. doe si uernam</l>
<l>Dat hi aldaer geuaren quam</l>
<l>Nam si din orlof ende ginc</l>
<l>Jn dat parloer dar sine ontfinc</l>
<l>Met blider herten. ende in hoegen</l>
<l>Wis oc die dochter heft geplogen</l>
<l>Daer. eer si uan din vader schit</l>
<l>En salic achterlaten nit</l>
<l>Si wiste wel dat hem die moet</l>
<l>Te werelliken saken stoet</l>
<l>Gelijcdat men uan selken lieden</l>
<l>Mach merken. die hen so genieden</l>
<l>Der werelt. dat si sonder mide</l>
<l>Dat meeste deel. uan haren tide</l>
<l>Verliesen. om en cranc beijach</l>
<l>Dat hen wel lettel uromen mach</l>
<l>Daromme sprac hem an met staden</l>
<l>Die dochter. want uan sire schaden</l>
<l>Si rowe int herte binnen droch</l>
<l>Ende oc met corten warden gnoch</l>
<l>Si wesen heuet hem gewiset</l>
<l>Ende oc die sonden so mespriset</l>
<l>Dat hem daeraf en lettelkijn</l>
<l>Vermorut wart dat herte sijn</l>
<l>Want so die wart besneden waren</l>
<l>Die hem toebrachte al sonder sparen</l>
<l>Die dochter wijs ut haren monde</l>
<l>Dat hi bedekken nit ne conde</l>
<l>Sijns selues wesen met onschoude</l>
<l>Mar weder hi woude of en woude</l>
<l>Hi es gegangen hare in hant</l>
<l>Want hi hem seluen schuldech uant</l>
<l>Uan allen dis hi was betegen</l>
<l>Daeromme en sprac hi nit dariegen.</l>
<l>Mar bat dar dochter met omoede</l>
<l>Dat si hem so in staden stoede</l>
<l>Met hare beden. dat si mochte</l>
<l>lees sijn</l>
<l>Genade uinden. ende sochte</l>
<l>Oc an die urowen uan darbinnen</l>
<l>Dat selue. die met harre minnen</l>
<l>Ter godes hulden waren comen</l>
<l>Die dochter die wel heft uernomen</l>
<l>Dis heren wart. al sonder beide</l>
<l>Antwerdde weder ende seide</l>
<l>Owi gebenedijde got</l>
<l>Die ouer al hebt v gebot</l>
<l>Des motti sijn gedanket sere.</l>
<l>Darna so sprac si toten here</l>
<l>Ende seide werde uader mijn</l>
<l>Wildi dan wel berechtet sijn</l>
<l>Uan allen din dattu behoert</l>
<l>Sodat die uiant die uerdoert</l>
<l>V. herte noch met sinen treken</l>
<l>Daer hi met pleget auebreken</l>
<l>Die dogt . ende heuet tote nv</l>
<l>Uerleidet. uluchtech si uan v</l>
<l>So bliuet hir. ende ic sal gaen</l>
<l>Daerbinnenwert. daer ic sal saen</l>
<l>Degene uinden die v sal</l>
<l>Berechten ende seggen al</l>
<l>Wis v behoeuet. ende geuen</l>
<l>Wel goeden raet. hoe gi v leuen</l>
<l>Met beternessen selt uercleren</l>
<l>Ende alle saken die v deren</l>
<l>Verwinnen selt met goeden seden</l>
<l>Oc sal si v met haren beden</l>
<l>Beijagen wel die gods genade</l>
<l>Uergaue got dat si dat dade</l>
<l>Die riddere seide. ende ic uan sonden</l>
<l>Bi haren rade worde ontbonden</l>
<l>Te rechte soudic wesen uro</l>
<l>Wart dat het mi geuile also</l>
<l>Alsic uernomen hebbe nv</l>
<l>Daromme dochter biddic v</l>
<l>Dat gi mi haren name segget</l>
<l>Ende oc in minen monde legget</l>
<l>Die wart daer ic se na den sede</l>
<l>Van desen sal begruten mede</l>
<l>Want lettel hebbic des geplegen</l>
<l>Doe sprac die dochter welgedegen</l>
<l>Die schire wart uerhoeget sere</l>
<l>Owi uergaue got die here</l>
<l>Dat ghijs in goeden wille wart</l>
<l>Der urowen name hi es lutgart</l>
<l>Jn haspengowe ende in brabant</l>
<l>Es dese name wel bekant</l>
<l>Beide onder arme ende onder rike</l>
<l>Want hir uan uerren dagelike</l>
<l>So comen beide rike ende arme</l>
<l>Die bidden dat si hars ontfarme</l>
<l>Vandin.dat igewelken dert</l>
<l>Opdat gi uader dan begert</l>
<l>Ontcommert sijn uan vwen sonden</l>
<l>Daer gi geuult v met gebonden</l>
<l>Alnoch; so radic v dat gi</l>
<l>Die maget edel ende vri</l>
<l>Ontbiedet. ende ontdeket hare</l>
<l>Wat v mescomt. al oppenbare</l>
<l>Ende alse gi hare hebt betoget</l>
<l>Al. die mesquame die gi doget</l>
<l>So seldi bidden uoert der urowen</l>
<l>Dat si v si te goeder trowen</l>
<l>Gehelpech. ende gaue raet</l>
<l>Hoe gi der sondeliker daet</l>
<l>Voertanemeer v selt onttin</l>
<l>Ende v late eenen sijn uan din</l>
<l>Daer si doet ouer iegedage</l>
<l>Die beden. ende grote slage</l>
<l>Van disciplinen dikke ontfaet.</l>
<l>Dit salic gerne doen. nv gaet</l>
<l>Want het es tijt. dat ic begeue</l>
<l>Der dompheit. ende in paise leue</l>
<l>Van herten; sprac die rike man</l>
<l>Opdat mi got der eeren an</l>
<l>Nv gaet ende haelt die urowe goet.</l>
<l>Mettesen op die nonne stoet</l>
<l>Ende es gegaen al dor den pant</l>
<l>Tote in die kerke. daer si uant</l>
<l>Die vrouue liggende in gebede</l>
<l>Nv hort wat die ijonfrowe dede</l>
<l>Doe si ter maget quam gegaen</l>
<l>So gaf si hare en teeken saen</l>
<l>Dat men se gerne soude spreken</l>
<l>Daerbuten. dos enwegestreken</l>
<l>Die urowen beide al moetgemeene</l>
<l>Tin riddere wert. die was allene</l>
<l>Darbuten bleuen. ende ontbeidde</l>
<l>Lutgarden. die die dochter leidde</l>
<l>So uerre. dat si altesamen</l>
<l>Jn dat parloer gegangen quamen</l>
<l>Daer si din here allene vonden</l>
<l>Die besech sat met sinen sonden</l>
<l>Dire hem uermaent en lettel eere</l>
<l>Die dochter hadde. mar die here</l>
<l>Doe hi die urowe comen sach</l>
<l>Sprac hi. got motu goeden dach</l>
<l>Verleenen urowe. got lone v</l>
<l>Si seide weder her baillv</l>
<l>Oc weset hir groet willecome.</l>
<l>Doe tastte voert na sine vrome</l>
<l>Die ridder ende bat der maget</l>
<l>Tirstdat hi hadde en deel geclaget</l>
<l>Der fauten dine meest uersuarden</l>
<l>Dat si met haren suten warden</l>
<l>Hem gaue raet hoe hi sijn leuen</l>
<l>Voertanemeer al sonder sneuen</l>
<l>So leiden mochte. ende sonder blame</l>
<l>Dat hi ter godes hulden quame</l>
<l>Oc bat hi voert der maget fijn</l>
<l>Dat sine wilde laten sijn</l>
<l>Met haren vrinden int getal</l>
<l>Die si der gods gewout beual</l>
<l>Met haren beden iegedage</l>
<l>Die dochter oc die gerne sage</l>
<l>De beternesse uan den seden</l>
<l>Des uader. die al ombesneden</l>
<l>Noch waren meer dan int geuoech</l>
<l>Tirstdat hi selue lange gnoch</l>
<l>Gesproken hadde. ende oc met staden</l>
<l>Van sire beden hem ontladen</l>
<l>Wel saen dat si din mont ontploec</l>
<l>Ende halp din uader bidden oc</l>
<l>vers 8701 is in de marge bijgeschreven, hand C</l>
<l>Aldos so baden beidegader</l>
<l>Der urowen. dochter ende uader</l>
<l>Dat sine ontfinge in die weldane</l>
<l>Van haren beden. daer si ane</l>
<l>Lit hebben plecht al sonder toren</l>
<l>Alle hare vrint die si uercoren</l>
<l>Hadde in gerechter karitaten</l>
<l>Ende si met hen. hem wilde laten</l>
<l>Oc deelen an dat selue goet</l>
<l>Dat hen wel dikke in staden stoet.</l>
<l>Doe dese bede was uolcomen</l>
<l>Die maget die wel heft uernomen</l>
<l>Warwert gedroech dis heren tale</l>
<l>Ende oc der dochter. die so wale</l>
<l>Hem halp volbrengen sine bede</l>
<l>Hen beiden saen bekinnen dede</l>
<l>Uerstandelike ende oppenbare</l>
<l>Dat hare bede ontfangen ware</l>
<l>Van desen stukken. ende saen</l>
<l>Die maget edel heft gedaen</l>
<l>En cort collacikijn din here</l>
<l>Daer si hem in mesprijsde sere</l>
<l>Die sonden ende die mesdade</l>
<l>Daer hi hem seluen met in schade</l>
<l>Wel dikke al willens hadde brachtt</l>
<l>Daerna so heft si hem gesachtt</l>
<l>Din orewoet uan sire herten</l>
<l>Dat si hem selue dede smerten</l>
<l>Mettindat sine also kastijde</l>
<l>Want sine in hogen ende blide</l>
<l>Oc makde weder altehant</l>
<l>Mettindat hi wel onderuant</l>
<l>An hare wart. ende heft uerstaen</l>
<l>Dat sine bede was ontfaen</l>
<l>Want hem geloude ouerlut</l>
<l>Lutgart die fine godes brut</l>
<l>Jn goeden trowen. dat si soude</l>
<l>Jndindat hi allene woude</l>
<l>Van suaren sonden. hem onttin</l>
<l>Uoertanemeer. ende oc indinDat</l>
<l>hi it achtte op sine bate</l>
<l>Vor gode sijn sine aduocate</l>
<l>Met haren beden daer si mede</l>
<l>Wel menech goet beijagen dede</l>
<l>Hen allen daer si ouer bat</l>
<l>Oc heuet si gelouet dat</l>
<l>Din here ende oc der dochter sijn</l>
<l>Dat sine soude laten sijn</l>
<l>Deelechtech gerne opdat hijs rochte</l>
<l>An al dat si beijagen mochte</l>
<l>Met beden of met disciplinen</l>
<l>Met uastene of met andren pinen</l>
<l>Ende oc an ander har gewin</l>
<l>Daer si har seluen vfende in</l>
<l>Getrowelike in allen tide</l>
<l>Dis hebben hare al sonder mide</l>
<l>Met blider herten beidegader</l>
<l>Gedanket docter ende vader</l>
<l>Mar doe die maget welgerakt</l>
<l>Din riddere hadde aldos gemakt</l>
<l>Blide ende vro metterre saken</l>
<l>So heuet si met suter spraken</l>
<l>Orlof an hem genomen saen</l>
<l>Ende es darbinnenwert gegaen</l>
<l>Oc es te lande wert gecregen</l>
<l>Die riddre sijns ambachtes plegen</l>
<l>Gelijcdat hijs teuoren plach</l>
<l>Mar hoe die maget die wel sach</l>
<l>Din riddere ondercomen sere</l>
<l>Van sonden. sider halp din here</l>
<l>Met harre beden. salic v</l>
<l>Voert seggen. wildijt horen nv</l>
<l>Tirstdat die maget dat gelof</l>
<l>Ontfangen hadde. int godes hof</l>
<l>Began si stichten een gedinge</l>
<l>Stark ende groet. want sonderlinge</l>
<l>Met haren beden si began</l>
<l>Te taelne vor din riken man</l>
<l>Hort hare in welkerhande wise</l>
<l>Te gode uan din paradise</l>
<l>Die rechtere es altoes getrowe</l>
<l>Jn allen saken. heft die urowe</l>
<l>Die sake tsridders altehant</l>
<l>Beroepen iegen din viant</l>
<l>Die rechtes hem uermeten woude</l>
<l>Noch an din man. dis hi ne soude</l>
<l>Nit lichte af hebben oc gestaen</l>
<l>En hadt die maget fijn gedaen</l>
<l>Die bat din rechtere op genade</l>
<l>Dat hi din man uonnesse dade</l>
<l>Van allen stukken daer hem af</l>
<l>Die viant noch kalange gaf</l>
<l>Want sidermeerdat hi der sonden</l>
<l>Daer hi so uaste met gebonden</l>
<l>Teuoren was. hem welt onttin</l>
<l>Voertane. al heuet hi maschin</l>
<l>Mesgrepen dikke in sinen daden</l>
<l>Der eweliker gods genaden</l>
<l>En heuet hi nit so uertegen</l>
<l>Menne moger allegeren iegen</l>
<l>Mach si uonnesse dan vercrigen</l>
<l>Jnt godes hof. si sal doen suigen</l>
<l>Din kalengirre. ende oc verijagen</l>
<l>Die gode selue welt ontdragen</l>
<l>Sijn recht. ende oc der silen thare;</l>
<l>Want het beide ongeuoege ware</l>
<l>Ende oc onrecht gelikerwise</l>
<l>Dat wel die urowe goet van prise</l>
<l>Betoget heft in din gedinge</l>
<l>Dat sonder redene onderginge</l>
<l>Gode. imen. dat hem toebehoert</l>
<l>Oc heuet si geproeuet voert</l>
<l>Dat het wel uolgen nit ne soude</l>
<l>Dat men die uriheit breken woude</l>
<l>Daer elke sile op enen tijt</l>
<l>Van kerste mede was geurijt</l>
<l>Die kerstenliken name dreget</l>
<l>Gelijcdat die scrifture ons seget</l>
<l>Dewelke vriheit es soselk</l>
<l>Dat alre kerstene igewelc</l>
<l>Die hem der sonden welt onttin</l>
<l>Din viant lichte mach ontflin;</l>
<l>Die hem uan sonden welt gematen</l>
<l>Al heuet hi din wech gelaten</l>
<l>Bi wilen van onnoselheiden</l>
<l>Welt hi met onderschedechheiden</l>
<l>Ten rechten wege weder comen</l>
<l>Daromme en werdt hem nit genomen</l>
<l>Die uriheit van der gods genaden:</l>
<l>Bidis so ginc met goeden staden</l>
<l>Vor desen mensche so plaidiren</l>
<l>Lutgart die vrowe goedertiren</l>
<l>Met starken beden. datteraf</l>
<l>Also got die sentencie gaf</l>
<l>Dat hi behouden soude bliuen</l>
<l>Opdat hi liete in hem becliuen</l>
<l>Die godes gracie die die maget</l>
<l>Lutgart hem weder heft beijaget</l>
<l>Want so gehandelt es die sake</l>
<l>Van hare. welt hi met gemake</l>
<l>Voertane in sinen tide leuen</l>
<l>Welt hi den raet din hem sal geuen</l>
<l>Lutgart die urowe goedertiren</l>
<l>Te sire baten wert bekiren</l>
<l>Voertanemeer. alsodat hi</l>
<l>Daeraf in vfeningen si</l>
<l>So sal met eeren ende uromen</l>
<l>Die dinc te goeden pointe comen;</l>
<l>So sal die riue gods genade</l>
<l>Die noch in commer noch in schade</l>
<l>En laett dengenen vallen nit</l>
<l>Die hem der boser werke onttit</l>
<l>Ende af der sonder willet staen</l>
<l>Te beternessen hem ontfaen</l>
<l>Oc heuet hem die urowe goet</l>
<l>Uerworuen gracie ende spoet</l>
<l>Warmet hi des sal mogen plegen</l>
<l>Mar watter sider taelde iegen</l>
<l>Die viant die van derre dinc</l>
<l>Wel grote moijenesse ontfinc</l>
<l>En salic v nit achterlaten</l>
<l>Hi was so sere ende utermaten</l>
<l>Ter maget wert verbolgen dis</l>
<l>Dat si dos stoet na sijn verlis</l>
<l>Dat hijt verhelen nit ne conste</l>
<l>Mar hoe hi toegen sent begonste</l>
<l>Din torenmoet din hijs verdroch</l>
<l>Die meerre was dan int geuoch</l>
<l>Ende oc met welkerhande warden</l>
<l>lees sonden</l>
<l>Hi hem beclagde uan lutgarden</l>
<l>Der maget edel ende urj</l>
<l>Salic v seggen. hort na mi</l>
<l>Tin seluen tide was aldaer</l>
<l>Begeuen ene urowe maer</l>
<l>Van heilechheiden. ende cont</l>
<l>Die uaste in karitaten stont</l>
<l>Ende op die starke godes minne</l>
<l>Dat fondement van haren sinne</l>
<l>Geuestet hadde also met staden</l>
<l>Dat si was wert der gods genaden</l>
<l>Op enen dach so was gelegen</l>
<l>Ende ere beden soude plegen</l>
<l>Die vrowe goet op hare knin</l>
<l>Die viant die noch was van din</l>
<l>Vergrammet sere ende utermaten</l>
<l>Dat hem lutgart en wilde laten</l>
<l>Gebruken nit. dis hi teuoren</l>
<l>Gebroken hadde al sonder toren</l>
<l>Hi quam met hastechheiden groet</l>
<l>Jn menschen wise alse een die noet</l>
<l>Van binnen doeget ende rowe</l>
<l>Gestreken tote aldaer die urowe</l>
<l>Geknilt in harre beden lach</l>
<l>Mar nit ne boet hi goeden dach</l>
<l>Din goeden wiue na den sede</l>
<l>Bidis si hem nit lieue en dede</l>
<l>Jn dire wijs dat si so sere</l>
<l>Har herte uugde an onsen here</l>
<l>Met innechliker eenechheiden</l>
<l>Mar hastelike al sonder beiden</l>
<l>Sprac hi hare an al sonder gruten</l>
<l>Met fellen warden ende onsuten</l>
<l>Ende seide. alselkene ouerdaet</l>
<l>Alse hir en out uerwaten quaet</l>
<l>Nv doet. en hordic noit eer</l>
<l>Dat es lutgart die mi mijn seer</l>
<l>Verniwen doet met harre ghilen</l>
<l>Want si mi nu te derre wilen</l>
<l>Ontdingen welt ende ondergaen</l>
<l>Mijn recht daer ic hebbe in gestaen</l>
<l>Sonder kalange ende sonder clage</l>
<l>Der ijare vele ende oc der dage</l>
<l>Dat es thimere minen vrint</l>
<l>Die mi met trowen heft gedint</l>
<l>Wel langen tijt in din ambachte</l>
<l>Daer ikken omme dartoe brachte</l>
<l>Dat hi mi soude al sonder wanc</l>
<l>Gedinstech bliuen euen lanc</l>
<l>Dat hi gedurde in desen liue</l>
<l>Mar nu benic bi enen wiue</l>
<l>Geroeft van desen rechte mijn</l>
<l>Vermaledijt so motsi sijn</l>
<l>Dat es lutgart die quene wreet</l>
<l>Die mi beraedt wel menech leet</l>
<l>Met haren beden. mar nochtan</l>
<l>So clagit meer nu desen man</l>
<l>Dan alt uerlis ende al die schade</l>
<l>Die si met haren dommen rade</l>
<l>Mi heft beraden hirteuoren</l>
<l>Want ikken hadde meer uercoren</l>
<l>Dan alle dandre. ommedatDat</l>
<l>hi eerliker ende bat</l>
<l>Mi dienen plach dan imen el</l>
<l>Mar nv makt hi met mi sijn spel</l>
<l>Want hi mijns weder welt uertijen</l>
<l>Dis motse got vermaledijen</l>
<l>Ende hare geuen quade uart</l>
<l>Die hem dat raedt. dat es lutgart</l>
<l>Van saintteron dat wreede wijf</l>
<l>Die so stiborijs ende stijf</l>
<l>Es iegen. mi. dat ic en mach</l>
<l>Nit sijn met rasten enen dach</l>
<l>Want alsic proijen it beijage</l>
<l>Geuallet dat sijs heuet clage</l>
<l>Uan imene. ende si dat weet</l>
<l>So es die wrake dan gereet</l>
<l>So wrekt sijt ouer mi wel suare</l>
<l>So doe mi got oc ouer hare</l>
<l>So sal hi welt hi rechtes plin</l>
<l>Mar cume sal mi dat gescin</l>
<l>Dat wetic wel. want hi mi des</l>
<l>Dor haren wille ononstech es</l>
<l>Mar nit ne clagic nu so sere</l>
<l>lees clagic</l>
<l>Van allen dat si wileneere</l>
<l>Heft dikke iegen mi mesdaen</l>
<l>Sodat si mi welt ondergaen</l>
<l>Nv terre wilen minen urjnt</l>
<l>Die mi met trowen heft gedint</l>
<l>Jn sinen tide al tote nv</l>
<l>Dat es thimere din baillv</l>
<l>Maer moet hare emmer des gewerden</l>
<l>Si saelt wel lange moten herden</l>
<l>Eer sine mi sal afgebreken</l>
<l>Hebbic gebruc mire ouder treken</l>
<l>Nochtan wart dat mi so mesfile</l>
<l>Dat ic gemessede an die siele</l>
<l>Sijn lijf dat blijft mi doch te pande</l>
<l>Dat sal doch liden dor mine hande</l>
<l>Wille of en wille an haren danc</l>
<l>Dis willic wedden eeritlanc</l>
<l>Nv laetten houden sijn rabat</l>
<l>Jc wedde ic sal hem seggen mat</l>
<l>Ten inde van din schakespele</l>
<l>Daer ic alselker liede uele</l>
<l>Te suaren matte mede bringe</l>
<l>Nv laetten haijen sijn gedinge</l>
<l>Ende hem beworpen sine sake</l>
<l>Jc sal antwerden met gemake</l>
<l>Nit ouer lanc mar harde saen</l>
<l>Al heueten mi ondergaen</l>
<l>Lutgart dat ongehire wijf</l>
<l>Jc saels mi nemen an sijn lijf</l>
<l>Ende an sijn goet. dat blieft mi doch</l>
<l>An haren danc te pande noch</l>
<l>Dat salic hem onttrekken soDat</l>
<l>ikken maken sal onuro</l>
<l>Ende onuerduldech in die schade</l>
<l>Dan sal hi uan lutgarden rade</l>
<l>Beclagen hem die hem gherit</l>
<l>Dat hi mijns loechende. ende nit</l>
<l>Jn minen dinste en wilde bliuen</l>
<l>Dan sal hi weten hoe men wiuen</l>
<l>Ende ouden quenen moet geloeuen</l>
<l>Die domme liede so uerdoeuen</l>
<l>Met haren borden. dat si laten</l>
<l>Den rechten wech uan harre baten</l>
<l>Ende ommegaen die valsche pade</l>
<l>Warbi si comen dikke in schade</l>
<l>Ende in mesuuende. also maschin</l>
<l>Sal desen reddere oc geschin</l>
<l>Dis mach hi sijn also gewes</l>
<l>Alse hi sijns doemesdages es</l>
<l>Doe dese wart gesproken waren</l>
<l>So uoerenwech die euelbaren</l>
<l>Al sonder langer letten it</l>
<l>Want hi dantwerde so onttrit</l>
<l>Die hem die urowe geuen soude</l>
<l>Waert dat hi daer it merren woude</l>
<l>Dat sijs gemessede altehant</l>
<l>Mar wildi weten. die uiant</l>
<l>Die gerne lieget. ende altoes</l>
<l>Es ongewarech ende loes</l>
<l>Of hi oc it can seggen waer</l>
<l>Jiahi en rechten trowen. mar</l>
<l>Dat comt hem al van quaden arde</l>
<l>Want daer hi mach met waren worde</l>
<l>Doen imene euel ochte leet</l>
<l>Daer es die waerheit hem gereet</l>
<l>Dis selues heft hi nu geplogen</l>
<l>Al heuet hi masschijn gelogen</l>
<l>Jn somen warden die hi sprac</l>
<l>Daer hem der waerheit in gebrac</l>
<l>Jn din nochtan dat hi so sere</l>
<l>Hem heft uermeten van din here</l>
<l>Dat hi uan hauen ende schatte</l>
<l>Hem soude schak met enen matte</l>
<l>Saen seggen. alse hi dede sent</l>
<l>Daeran en loech hi nit en twent</l>
<l>Want sent daerna in corten dagen</l>
<l>Began die riddere hem beclagen</l>
<l>Dat hem algader metter doet</l>
<l>Onttrokken wart sijn quikkenoet</l>
<l>Want altehant orss ende part</l>
<l>Stire ende render so uersuart</l>
<l>Met plagen worden altesamen</l>
<l>Dat si te liues inde quamen</l>
<l>lees warde</l>
<l>So daden beide ram ende oo</l>
<l>Dis was die riddere uele onuro</l>
<l>Din selker schaden so uerwis</l>
<l>Dat hi hem sent beclagde dis</l>
<l>Wel menechweruen. mar nochtan</l>
<l>Verloes noch meer die rike man</l>
<l>Want beide seluer ende gout</l>
<l>Dis hi doe hadde in sijn behout</l>
<l>Uele ende gnoch. in corter stont</l>
<l>Oc wart gesielet al in gront</l>
<l>Dis hi uerdroch wel menech seer</l>
<l>Nochtan so heuet hi noch meer</l>
<l>Verloren sent. want an sijn erue</l>
<l>Hi moste suken sijn bederue</l>
<l>Tirstdatter hauen hem gebrac</l>
<l>Die hem die uiant al onttrac</l>
<l>Mar so hi landes meer vercochte</l>
<l>So hi hem wers bedragen mochte</l>
<l>Mettindat hem noch ouerbleef</l>
<l>Dis hi wel menech ijammer dreef</l>
<l>So lange got gewerden lit</l>
<l>Din uiant die ne sparde nit</l>
<l>Dis ridders goet no groet no clene</l>
<l>Dat hi beschauen wart so rene</l>
<l>Dat hem telesten dor die noet</l>
<l>Gebeden sider wart dat broet</l>
<l>Jn een godshus daer ic v af</l>
<l>En lettel eer tehorne gaf</l>
<l>Dat es dat hus van haffelghem</l>
<l>Daer heuet sent beijaget hem</l>
<l>Dat broet. en prinche die ne kande</l>
<l>Dat was die here van den lande</l>
<l>Bi sinen wille want hi dat</l>
<l>Begerde. in dese closterstat</l>
<l>So wart begeuen sent die here</l>
<l>Dat hem so wonderlike sere</l>
<l>Tin tiden vaerde ende utermaten</l>
<l>Dat hi die werelt nit gelaten</l>
<l>En hadde. noch dat broet ontfaen</l>
<l>En hadt die schade nit gedaen</l>
<l>Van allen sinen groten goede</l>
<l>Ende oc dat werellic ermoede</l>
<l>Dat alte suar hem ouerquam</l>
<l>Mar nadat ikkeraf uernam</l>
<l>Sent uan den genen diene sagen</l>
<l>Aldaer die suarte cleder dragen</l>
<l>So seggic v dat hi hem sent</l>
<l>So wale proefde in dat conuent</l>
<l>Van haffelghem te sinen tide</l>
<l>Ende oc so wale al sonder mide</l>
<l>Die ordene hilt na sine macht</l>
<l>Daer hem toe gracie ende kracht</l>
<l>Verleende got die melde uader</l>
<l>Dat hi bestaedde sent algader</l>
<l>Wel sinen tijt. ende oc met uromen</l>
<l>Sent es te goeden inde comen</l>
<l>Dis hebbe danc lutgart die maget</l>
<l>Die hem die gracie heft beijaget</l>
<l>Warmet hi quam ter gods genaden</l>
<l>Ende oc van sonden wart ontladen</l>
<l>Al waest ondankens alsic v</l>
<l>Vertrokken hebbe tote nv</l>
<l>Dis euelbarens diene soude</l>
<l>Masschin met luste of met gewoude</l>
<l>Hem onderdanech bliuen don</l>
<l>En hadt gedaen dat orison</l>
<l>Lutgarden. dar si met ontfant</l>
<l>Ende oc ontdingde din uiant</l>
<l>Die siele. al bleef dat goet uerloren</l>
<l>Dis hi darf hebben clenen toren</l>
<l>Want die te gode hen bekiren</l>
<l>Des goeds en mach hen nit failliren</l>
<l>Des goeds menic sonder getal</l>
<l>Dat emmermeer geduren sal</l>
<l>Vandindat si vertogt wart ere nonnen in drome</l>
<l>die si sider genas met beden van coringen ende</l>
<l>uan sikheiden</l>
<l>.xxvi. Tin seluen tiden was begeuen.</l>
<l>Alse in die uite staet gescreuen.</l>
<l>Jn een godhus uan grawen nonnen</l>
<l>Dat niwelinge doe begonnen</l>
<l>Ende oc uermart uan eren was</l>
<l>En nonnekijn daer ic af las</l>
<l>En schone exempel dat ic nv</l>
<l>Voert wille in didsche seggen v</l>
<l>Dat nonnekijn dar ic af sal</l>
<l>V. seggen. beide liefgetal</l>
<l>Ende gracieus was an din tide</l>
<l>Gesont in hoegen ende blide</l>
<l>Ende oc sijns selues wel gemeet</l>
<l>Want hem wel stont dat kouelkleet</l>
<l>Ende oc die suarte wijl opt houet</l>
<l>Hirbi so quam dat het geloeuet</l>
<l>Hem seluen heuet sent so uerre</l>
<l>Dat het darmede wart in sperre</l>
<l>Sent lange iegen din uiant</l>
<l>Die okison darane uant</l>
<l>Van lettenessen . dar hi mede</l>
<l>Hem sider groten toren dede</l>
<l>Want hi die fel es ende loes</l>
<l>Ende allen menschen es altoes</l>
<l>Gereet har ongeuoch te doene</l>
<l>Met enen maten okisoene</l>
<l>Hi enen saen bedrogen heuet</l>
<l>Die hem consent uan herten geuet</l>
<l>Gelijc der nonnen daer ic af</l>
<l>Began te telne. die hem gaf</l>
<l>Dat okison van selker dinc</l>
<l>Daer si sent doegen af ontfinc</l>
<l>Want cranke minne in herte dragen</l>
<l>Began der nonnen so behagen</l>
<l>Doe si der ijoget was in inne</l>
<l>Dat sijt hanterde in haren sinne</l>
<l>Te lange sider bouen mate</l>
<l>Mar doe si waende uan verlate</l>
<l>Die medicine weder uinden</l>
<l>Ende haren sin daeraf ontbinden</l>
<l>En conde sijs nit wel geplegen</l>
<l>Want so die uiant streer dariegen</l>
<l>Dat sijt geleesten nit ne conde</l>
<l>Dos bleef si sider lange stonde</l>
<l>Jn suare pine ende in uerdrit</l>
<l>Want se die uiant nit ne lit</l>
<l>Dis auestaen. daer si hem af</l>
<l>lees street</l>
<l>Consent van herten wilen gaf</l>
<l>Dat was die cranke besechheiden</l>
<l>Van herten. daer hi omme leide</l>
<l>Die lagen sijn so menechfout</l>
<l>Dat sijt wel ijammerlike ontgout</l>
<l>Doe si dis aue wilde staen</l>
<l>Want dat si wilen hadde ontfaen</l>
<l>Van selken dingen din consent</l>
<l>Dat moste si ontgelden sent</l>
<l>Wildi verstaen in wat maniren</l>
<l>Tirstdat die nonne waende kiren</l>
<l>Har herte van din ongeuoege</l>
<l>Die uiant die dat gerne onsloege</l>
<l>Ende alle dogt hem pijnt beuellen</l>
<l>Hi ginc se stoken ende quellen</l>
<l>Met coringen groet ende suar</l>
<l>Die dogde sider menech ijar</l>
<l>Die arme nonne. want het was</l>
<l>Die godes wille. eer sijs genas</l>
<l>Aldos so bleef si lange sent</l>
<l>Jn grote pine ende in torment</l>
<l>Van herten. want se nit ne sparde</l>
<l>Die uiant. die se also versuarde</l>
<l>Met coringen suar vtermaten</l>
<l>Dis hem gewerden wilde laten</l>
<l>Mar nit teuollen got die here</l>
<l>Jdoch so was sireaf so sere</l>
<l>Getormenteert int herte binnen</l>
<l>Dat si ne conde nit uerwinnen</l>
<l>Din commer din sireaue droch</l>
<l>Die meerre was dan int geuoch</l>
<l>Dos es si tongemake bleuen</l>
<l>Mar noch uindikkeraf gescreuen</l>
<l>Hort hare ic sal v seggen wat</l>
<l>Sentdat die uiant so gehat</l>
<l>Der nonnen wart. dat hare in pine</l>
<l>Aldos uan herten stont te sine</l>
<l>Want si verwinnen nit ne conde</l>
<l>Die koringen daer si die sonde</l>
<l>Tin tiden af onfruchtte so</l>
<l>Dat si wel dikke was onuro</l>
<l>lees besechheide</l>
<l>Got die geboet die werelt al</l>
<l>Hi sendde en ander ongeual</l>
<l>Hare ouer noch. dat waren twee</l>
<l>Daer si af dogde oc menech wee</l>
<l>Jc sal v seggen welkerhande</l>
<l>Hi bantse met so suarren bande</l>
<l>Van plagen die hare anewis</l>
<l>Bi sinen wille. dat si dis</l>
<l>Geuulde sider oc mesquame</l>
<l>Ende ongemac in din lichame</l>
<l>Dos was uan buten ende binnen</l>
<l>Besuart so sere in allen sinnen</l>
<l>Die nonne dire ic doe gewach</l>
<l>Dat si uermonden dikke plach</l>
<l>Har ongemac met groter clagen</l>
<l>Ende oc hars ongeuals gewagen</l>
<l>Oc bat si gode omodelike</l>
<l>Met drouer herten dagelike</l>
<l>Dat hi har clagen ende karmen</l>
<l>Beschowede. ende hem liete ontfarmen</l>
<l>Dis ouerlastes daer si mede</l>
<l>Verladen was. mar hare bede</l>
<l>En wart uan gode nit so saen</l>
<l>Na haren wille alnoch ontfaen</l>
<l>Want ouereen sal si genesen</l>
<l>Dat sal noch bi lutgarden wesen</l>
<l>Also gedregt die godes raet</l>
<l>Nv merket ende wel uerstaet</l>
<l>Jc sal v seggen hoe die dinc</l>
<l>Ten besten sider al uerginc</l>
<l>Die nonne daer ic aue seide</l>
<l>Si herdde grote besechheide</l>
<l>Nacht ende dach met wille groet</l>
<l>Met biddene ouer dese noet</l>
<l>Mar got die uader goedertiren</l>
<l>Die plegt die saken so bekiren</l>
<l>Dat si te goeden pointe comen</l>
<l>Al leget hi maschin ons somen</l>
<l>Jn uersten meer en lettelkijn</l>
<l>Dan ons geuoge dunket sijn</l>
<l>Dis wi hem bidden. sijt gewes</l>
<l>drouer met door hand H bovengeschreven e: droeuer</l>
<l>Dat ons die uerste betes es</l>
<l>Dan ons die haste ware. indinDat</l>
<l>wi die dinge die geschin</l>
<l>Bi godes wille. ende dat hi doet</l>
<l>Algader houden ouer goet</l>
<l>Hibi so quam dat hi der nonnen</l>
<l>En wilde noch so saen nit onnen</l>
<l>Dat si genase. al was hem dat</l>
<l>Wel cont dat sijs hem dikke bat</l>
<l>Jdoch bi sire uolre doeget</l>
<l>So heuet hi ens deels verhoeget</l>
<l>Har herte sent op enen tijt</l>
<l>Gelikerwijsdat si gelijt</l>
<l>Dis heuet selue. ic seggv hoe</l>
<l>Tin nameliken stonden. doe</l>
<l>Si mettin leede was uerladen</l>
<l>Ende si aldos der gods genaden</l>
<l>Geclaget hadde har ongeual</l>
<l>Geuil dat ic v seggen sal</l>
<l>Op enen nacht so was gelegen</l>
<l>Ende hars gemakes soude plegen</l>
<l>Die selue nonne. ende also saen</l>
<l>Alse igewelken was ontgaen</l>
<l>Van haren sinnen sine cracht</l>
<l>Ende oc dat waken hare ontfacht</l>
<l>So sloch si lise in enen drome</l>
<l>Daer sach si in met groten goeme</l>
<l>En vision schone ende waer</l>
<l>Daer dat bedijt af oppenbaer</l>
<l>Diet wilde merken. wesen mochte</l>
<l>Want ouerwaer der nonnen dochte</l>
<l>Dat si quam gaende in ere stede</l>
<l>Daert een wel sute wesen dede</l>
<l>Daer sach si heren ende urowen</l>
<l>Die waren vro. ende alles rowen</l>
<l>Vergeten hadden. mar den prijs</l>
<l>Din gaf men daer na har auijs</l>
<l>Vor alle dandre ere maget</l>
<l>Die heuet oc so wel behaget</l>
<l>Har seluen. dat si goeden dach</l>
<l>Vor dandre alle die si sach</l>
<l>Tirst hare boet. want dat si ware</l>
<l>Dis werdech best. dat dochte hare</l>
<l>lees beter</l>
<l>Doe sach si uoert. dat quam gestreken</l>
<l>En ander die se wilde spreken</l>
<l>Te hare wert alsonder beide</l>
<l>Nv mogdi horen wat hi seide</l>
<l>Hi sprac ijonfrowe dat gi sijt</l>
<l>Verladen nu op desen tijt.</l>
<l>Van qualen. dat es wale cont</l>
<l>Ons somen. ende oc ongesont</l>
<l>Van koringen int herte binnen</l>
<l>Mar ouereen seldi gewinnen</l>
<l>Der boeten ic uan allen desen</l>
<l>Dat moet bi derre maget wesen</l>
<l>Wildi oc weten wie si si</l>
<l>Jc segget. v. geloeues mi</l>
<l>Het es lutgart van saintteron</l>
<l>Dor haren wille sal v don</l>
<l>Got die die werelt al bewart</l>
<l>Ende sine gracie nit ne spart</l>
<l>Daer hise wel bestaden welt</l>
<l>So groet die gracie dat gi selt</l>
<l>Jn corten tide al sonder waen</l>
<l>Van vwen leede boete ontfaen</l>
<l>Daer gi noch mede sijt gebonden</l>
<l>Nv vartenwech. ende v uan sonden</l>
<l>Voertan gematet. ende sere</l>
<l>Dankt alles goedes onsen here</l>
<l>Oc seldi bidden hem met trowen</l>
<l>Dat hi it schire toter urowen</l>
<l>.V. late comen. so seldi</l>
<l>Ontladen werden ende uri</l>
<l>Van allen stukken dar gi nv</l>
<l>Al kroenende af beclaget v</l>
<l>Doe dese wart har inde namen</l>
<l>Die wonderlike wel bequamen</l>
<l>Der siker nonnen die daer stont</l>
<l>Van qualen nochal ongesont</l>
<l>Ende op die magt uan hogen prise</l>
<l>Hare ogen sloch. so waren lise</l>
<l>Eer sijs it moedde enwechgeuaren</l>
<l>Lutgart ende die met hare waren</l>
<l>Oc es daerna in corter stonde</l>
<l>Die nonne ontwaket die ne conde</l>
<l>lees it</l>
<l>Dis slapens langer nit geplin</l>
<l>Want so uerhoeget wart uan din</l>
<l>Har herte binnen dat si sach</l>
<l>Dat uision aldaer si lach</l>
<l>Dat siremet onspranc ter uart</l>
<l>Mar hoe die droem sent wart uerclart</l>
<l>Salic v seggen. want het es</l>
<l>Wel recht dat ics v doe gewes</l>
<l>Op enen tijt sent doe din here</l>
<l>Die alle dinc heft in bekeere</l>
<l>Tijt dochte nadat hi uersach</l>
<l>Dat har gewijn daran gelach</l>
<l>Der siker nonnen wilde ontfarmen</l>
<l>Ende aueleggen al dat karmen</l>
<l>Dat si met droeuer herten dede</l>
<l>Wel dikke na dergerre sede</l>
<l>Die uan mesquamen sijn uerladen</l>
<l>So heuet hi met goeden staden</l>
<l>Beworpen lise en okison</l>
<l>Daer hi met sal vercrigen don</l>
<l>Der nonnen dat si so begert</l>
<l>Want sider es taiwires wert</l>
<l>Geuaren die met andren nonnen</l>
<l>Daer v dit dicht af es begonnen</l>
<l>Ende alse quam in dat conuent</l>
<l>De nonne daer si ombekent</l>
<l>Tin tiden was. want noit eer</l>
<l>En hadde si geweset meer</l>
<l>Taiwires. daer se got die goede</l>
<l>Geweget hadde. al sonder hoede</l>
<l>Began si mikken ende spin</l>
<l>Of si lutgarden it gesin</l>
<l>Ende oc bekennen soude mogen</l>
<l>So lange si des heft geplogen</l>
<l>Dat si die urowe comen sach</l>
<l>Meer dat men v te wondre mach</l>
<l>Vertrekken; onder uremde liede</l>
<l>Tin seluen tide aldaer geschide</l>
<l>Want die ijonfrowe tirstdat si</l>
<l>Die maget edel ende uri</l>
<l>Met ogen sach. began si saen</l>
<l>dat is interlineair toegevoegd, hand C</l>
<l>Jn herte binnen wel verstaen</l>
<l>Al sonder uragen oppenbare</l>
<l>Dat het lutgart die maget ware</l>
<l>Die si in drome sach teuoren</l>
<l>Nochtan sentdat si wart geboren</l>
<l>En hadde sise alsonder daer</l>
<l>Met ogen nie gesin elwaer</l>
<l>Maer dat sireaue wart verhoeget</l>
<l>Dat wanic dat gi weten moeget</l>
<l>Wel bi v seluen sonder tale</l>
<l>Want sal die commer ende die quale</l>
<l>Daer si noch sere af es versuart</l>
<l>Vergangen. dat sal doen lutgart</l>
<l>Daeromme en wondert mi nit sere</l>
<l>Al dankde si dis onsen here</l>
<l>Dat si di urowe sach met ogen</l>
<l>Nv salic v dan voert betoegen</l>
<l>Hoe sent uolcomen es die sake</l>
<l>Die nonne dat si gerne sprake</l>
<l>Die urowe in heimelriker stede</l>
<l>Si uollic hare weten dede</l>
<l>Doe gingenwech al sonder beide</l>
<l>Die urowe. ende daer ic aue seide</l>
<l>Die cranke nonne. die uan hare</l>
<l>Wel gerne it saen uertrostet ware</l>
<l>Ende alse quamen daer si wouden</l>
<l>Har parlament die urowen houden</l>
<l>So ginc der maget hare noet</l>
<l>Die nonne clagen. die si groet</l>
<l>Gedoeget hadde lange stonde</l>
<l>Uan koringen die si ne conde</l>
<l>Verwinnen nit. mar alte swar</l>
<l>Verdregen hadde menech ijar</l>
<l>Oc heuet si geclagt der urowen</l>
<l>Die quale daeraf was teblowen</l>
<l>Sere utermaten al har lijf</l>
<l>Ende seide ic arm onsalech wijf</l>
<l>Wel sute vrowe v comic clagen</l>
<l>Dat ongemac van mire plagen</l>
<l>Die beide buten ende binnen</l>
<l>Mi tormenteert in allen sinnen</l>
<l>Want binnen benic so uerladen</l>
<l>Van koringen. dat mi der schaden</l>
<l>lees heimeliker</l>
<l>Want si mesuuget onsen here</l>
<l>Verwasset utermaten sere</l>
<l>Oc toeget buten die lichame</l>
<l>Dat hi welgerne v helpe name</l>
<l>Jegen den commer die hem dert</l>
<l>Want nit ne mach hi sijn uerwert</l>
<l>Dariegen. noch gewinnen spoet</l>
<l>Hen si dat gi hem helpe doet</l>
<l>Met vwer beden maget fijn</l>
<l>Ende oc geradech willet sijn</l>
<l>Want noch met dranke noch met spisen</l>
<l>Die ons die phisicine wisen</l>
<l>En canic weder mine cracht</l>
<l>Vercrigen nit. want in ommacht</l>
<l>So uastic dikke an minen danc</l>
<l>Wanc ic ben doesech ende cranc</l>
<l>Ende ongebrukech mede lede</l>
<l>Nochtan so motic enen sede</l>
<l>Hanteren dikke uer lutgart</l>
<l>Die mi dat herte meer besuart</l>
<l>Dan enech commer din ic drage</l>
<l>Hoe groet hi si. want iegedage</l>
<l>So motit breken maget rene</l>
<l>Die abstinentie die gemeene</l>
<l>Es oueral in die conuente</l>
<l>Wan closterspise noch pulmente</l>
<l>En conen mi nit so gestaen</l>
<l>Jn staden. dat ic moge ontgaen</l>
<l>Der qualen migel ende groet</l>
<l>Dis motic nutten dor die noet</l>
<l>Dat uleesch in ouertullechheiden</l>
<l>Want cume can men dat gereiden</l>
<l>Sowelkertirendat het si</l>
<l>Dat ics gepaijt houde mi</l>
<l>Want alsic iwent dis ontbite</l>
<l>En voget nit din appetite</l>
<l>So es die cost daeraf verloren</l>
<l>Dis dogic sonderlingen toren</l>
<l>Die mi uersuart dat herte meer</l>
<l>lees Want</l>
<l>lees mire</l>
<l>lees motic</l>
<l>Dan ander pine ochte ander seer</l>
<l>Dat mi mescomt uan andren saken</l>
<l>Mar gi die moget blide maken</l>
<l>Dengenen die bedroeuet es</l>
<l>Wel sute urowe ontfarme v des</l>
<l>Dis biddic v dor uwe doeget</l>
<l>Want nit ne magit sijn verhoeget</l>
<l>Noch nit genesen maget uri</l>
<l>Van minen commere. het ne si</l>
<l>Dat ghire mi welt toe geraden</l>
<l>Ende onstech sijn der gods genaden</l>
<l>Doe gaf antwerde in derre wise</l>
<l>Lutgart die urowe goet uan prise</l>
<l>Der nonnen weder ende seide</l>
<l>Die ewelike ontfarmechheide</l>
<l>Dis heren die in allen dingen</l>
<l>Al sinen wille mach uolbringen</l>
<l>Mote uwes lieue dochter mijn</l>
<l>Ontfarmen. ende v onstech sijn</l>
<l>Der baten die gi so begert</l>
<l>Mar hort en lettel harewert</l>
<l>Jc sal v seggen so ic can</l>
<l>Dat best volbrengen watteran</l>
<l>Te merkene es dat v dos sere</l>
<l>Gegheecelt heuet got die here</l>
<l>Gi hebbet wel in somen stonden</l>
<l>Gehoret seggen. dat die sonden</l>
<l>Die ons besmetten ende onssinen</l>
<l>Dat herte binnen. dis uerdinen</l>
<l>Dat wi geghecelt moten wesen</l>
<l>Oc hebbedi masschin gelesen</l>
<l>Of horen seggen. alsic wane</l>
<l>Alsi dat ic v dis vermane</l>
<l>Dat got die coninc van den trone</l>
<l>Die meest te gheecelne es gewone</l>
<l>Hir in dit werellike ellinde</l>
<l>Din hi die blischap sonder inde</l>
<l>Ende oc dat ewelike leuen</l>
<l>Na sal in sinen rike geuen</l>
<l>Daeromme en moet v uaren nit</l>
<l>Jionfrowe al doegedi uerdrit</l>
<l>lees magic</l>
<l>Ende ongemac in din lichame</l>
<l>Want onsen here es so bequame</l>
<l>.V. quelen. ende v doegen al</l>
<l>Dat hijt v wel vergelden sal</l>
<l>Nochtan ijonfrowe alsi dat sake</l>
<l>Dat gi uan groten ongemake</l>
<l>Te meerre selt din loen gewinnen</l>
<l>Wildi temeer dis gode minnen</l>
<l>Ende oc met trowen hem temeer</l>
<l>Dis danken. alse wileneer</l>
<l>Vor ons sine utuercorne daden</l>
<l>Die beide sieden ende braden</l>
<l>Hen lieten. ende uillen mede</l>
<l>Dat hen die minne doegen dede</l>
<l>Daer si so waren met uerclart</l>
<l>Dat sire en conden nit en wart</l>
<l>Geseggen iegen. mar alstille</l>
<l>Dis swegen dor den godes wille</l>
<l>Jdoch dis gi mi hebt geclaget</l>
<l>Dat gi so groten commer draget</l>
<l>Van koringen die v uerwegen</l>
<l>Dat si v therte doen uertregen</l>
<l>So salic harde gerne don</l>
<l>Na mine macht en orison</l>
<l>Wildijs mi helpen tonsen here</l>
<l>Warbidat gi voertanemere</l>
<l>Jn groten rasten leuen selt</l>
<l>Van herten. mar dat gi mi telt</l>
<l>Dat so beworpen es die eesch</l>
<l>Van vwer saken dat gi uleesch</l>
<l>Moett nutten dikke an vwen danc</l>
<l>Want gi sijt doesech ende cranc</l>
<l>Ende oc sere in din lichame</l>
<l>Onttempert. dat gi die mesquame</l>
<l>En cont beschiwen anders nit</l>
<l>Daer gi wel dikke groet uerdrit</l>
<l>Af hebt te doegene. alse gi</l>
<l>.V. hebt beclaget iegen mi</l>
<l>Wildi din raet din ic v geuen</l>
<l>Jionfrowe mijn. sal hirteneuen</l>
<l>Ontfaen. so radic v met trowen</l>
<l>Sentdat v got so heft tebloewen</l>
<l>Met qualen groet dat v in pine</l>
<l>Bi sinen wille staet tesine</l>
<l>Ende oec in commer die v suart</l>
<l>Dat gi der spisen nit ne spart</l>
<l>Die elken dage tidech es</l>
<l>No vleelcs no uisch. want sijt gewes</l>
<l>Dat v en soude nit te vromen</l>
<l>Die abstinentie mogen comen</l>
<l>Mar meer teschaden dochter mijn</l>
<l>Daromme en spart no bir no wijn</l>
<l>No visch no vleesch. mar nemet al</l>
<l>Teuollen danke dat v sal</l>
<l>Verleenen got. tote an der stonde</l>
<l>Dat gi v weder die gesonde</l>
<l>Sal geuen. ende gi uan desen</l>
<l>Noch sijt en lettel bat genesen</l>
<l>Doe dese wart lutgart die goede</l>
<l>Ten inde brachte. in droeuen moede</l>
<l>Stontop die nonne al sonder beide</l>
<l>Ende hare knin ter erden leide</l>
<l>Ende op der urowen schoet hare hande</l>
<l>Tesamen. sodat wel bekande</l>
<l>Lutgart die vrowe al oppenbare</l>
<l>Dat si noch tongemake ware</l>
<l>Oc sprongen met ut haren ogen</l>
<l>Die trane groet . diet wel betoegen</l>
<l>Alleene mochten sonder tale</l>
<l>Dos heft si weder altemale</l>
<l>Heranderweruet hare bede</l>
<l>Alnoch die si teuoren dede</l>
<l>Ende seide acharme sute vrowe</l>
<l>En salic dan uan minen rowe</l>
<l>Genesen mogen nemmermere</l>
<l>En sal dan mines got die here</l>
<l>Dor uwen wille ontfarmen nit?</l>
<l>Motic dan uuren mijn verdrit</l>
<l>Van mire qualen die mi dert</l>
<l>Also geheel te lande wert</l>
<l>Alse ic se doegde hirteuoren</l>
<l>So wee mi dat ic wart geboren</l>
<l>Mar gi die uol sijt uan genaden</l>
<l>de verzen 9554-9555, voorafgegaan door een b, staan in de benedenmarge, met een a voor de plaats waar ze dienen ingeschoven, alles hand F</l>
<l>lees vleesch</l>
<l>lees hi</l>
<l>En aldengenen staet in staden</l>
<l>Die v besuken maget reene</l>
<l>En latet mi uan v alleene</l>
<l>Nit scheeden sonder toeuerlaet</l>
<l>Mar mi also in staden staet</l>
<l>Alse andren lieden die v clagen</l>
<l>Of leet of commer din si dragen</l>
<l>Want ouereen v cundech si</l>
<l>Magt vtuercoren ende vrj</l>
<l>Dat ic begere meer die doet</l>
<l>Dan lange sijn in dese noet</l>
<l>Die beide singen ende lesen</l>
<l>Mi al benemet. ende wesen</l>
<l>Jn mijn conuent. dis ic ongerne</l>
<l>Ontbere al staet mi dis tontberne</l>
<l>Mar dor den coninc van den rike</l>
<l>Dat emmermeer ende ewelike</l>
<l>Geduren sal. so bidic v</l>
<l>Wel sute urowe dat gi nv</l>
<l>Mijn herte en letel bat verhoeget</l>
<l>Want ghi dat bat geleesten moeget</l>
<l>Dan enech ander din ic kinne</l>
<l>Do gaf aldos met suten sinne</l>
<l>Der nonnen weder hare antwerde</l>
<l>Die maget fijn lutgart die werde</l>
<l>Ende seide so begerdi dan</l>
<l>Nadindat ic gemerken can</l>
<l>Van vwen commere die v suart</l>
<l>Ontladen wesen. want v uart</l>
<l>Ende oc verweget alsic hore</l>
<l>Dat gi te reftre noch te koere</l>
<l>Mettin conuente nit ne gaet</l>
<l>Ende v ne can noch dranc noch aet</l>
<l>Genugen. daer hen dandre mede</l>
<l>Bedragen na den clostersede</l>
<l>Nv laett gesinken dan ijonfrowe</l>
<l>Beide uwen vaer ende vwen rowe</l>
<l>Ende v terasten weder doet</l>
<l>Al riedic v eer om v goet</l>
<l>Dat gi die cracht van din lichame</l>
<l>Dat si te niute nit ne quame</l>
<l>Onthildet so gi langest mochtt</l>
<l>lees lettel</l>
<l>Want ijammerlike es hi uercohtt</l>
<l>Si man si wijf die die verlieset</l>
<l>Ende v es cont dat hi meskiset</l>
<l>Die hem verderuet sodat hi</l>
<l>Sijns selues ongebrukech si</l>
<l>Nochtan dis gi die closterpine</l>
<l>Begert. ende in conuent tesine</l>
<l>Daer gi die ordne houden moett</l>
<l>So hopic dat v sal geboett</l>
<l>V. commer werden eeritlanc</l>
<l>Sodat gi dis selt weten danc</l>
<l>Din coninc van din paradyse</l>
<l>Want noch pulment noch closterspise</l>
<l>En werdt v nemmermeer verleedt</l>
<l>Na desen dach. mar eer gi scheedt</l>
<l>Van mi. so willic v noch meer</l>
<l>Gelouen. want en lettel eer</l>
<l>So hordic v beclagen dis</l>
<l>Dat v dis nuttens so verwis</l>
<l>Van uleesche. dat ghire alledage</l>
<l>Daedt emmer ouer niwe clage</l>
<l>Bidisdat vwen siken monde</l>
<l>Die smak genugen nit ne conde</l>
<l>Noch nit bequame gnoch gesijn</l>
<l>Nv sijt dis seker dochter mijn</l>
<l>Dat gi uan desen dage uoert</l>
<l>En werdet nemmermeer gekoert</l>
<l>Uan selker spisen. want v sal</l>
<l>Die smak daeraf verleeden al</l>
<l>Nv uaertenwech. ende emmermeere</l>
<l>Dankt alles goedes onsen here</l>
<l>Dat gi hir hebt verworuen nv</l>
<l>Want ouerwaer so seggic v</l>
<l>Dat ghijt uan rechte hem schuldech sijt</l>
<l>Want hir v herte werdt geurijt</l>
<l>Van koringen die v mescomen</l>
<l>Daertoe so werdt v hir benomen</l>
<l>Van langer qualen die mesquame</l>
<l>Die v noch dert in din lichame</l>
<l>Owi die nonne weder sprac</l>
<l>Nv hebbedi dat mi gebrac</l>
<l>Metterre anwerden al uolbrachtt</l>
<l>Nv hebbedi mijn seer gesachtt</l>
<l>Lutgart gebenedijde maget</l>
<l>Nv hebbedi die noet uerijaget</l>
<l>Die ic bekarmde dagelike</l>
<l>Dat motu got uan hemelrike</l>
<l>Vergelden vrowe goedertiren</l>
<l>Nv blijft te gode ende ic sal kiren</l>
<l>Te lande wert. want het es tijt</l>
<l>Got die was ie gebenedijt</l>
<l>Ende emmermeer oc uuesen sal</l>
<l>Hi motet v vergelden al</l>
<l>Ende ewelike hirouer geuen</l>
<l>Met hem dat paradijsche leuen</l>
<l>Dat lonu got die maget seide</l>
<l>Doe stondenop die vrowen beide</l>
<l>Die harre spraken int geuoch</l>
<l>Geweset hadden riue gnoch</l>
<l>Mar nu willic v seggen voert</l>
<l>Hoe sent uan gode was gehoert</l>
<l>Der welgerakder urowen bede</l>
<l>Die si ouer die nonne dede</l>
<l>Doe sos die orlof was genomen</l>
<l>Taiwires. ende weder comen</l>
<l>Die nonne was in hare abdie</l>
<l>So was si in de fermerie</l>
<l>Gedaen. daer si teuoren plach</l>
<l>Tewesene. ende op enen dach</l>
<l>So settemen na die costume</l>
<l>En groet gerechte ende en gerume</l>
<l>Van uleesche op haren tafeldisch</l>
<l>Daer si toe sat. oc wasser visch</l>
<l>Gesettet. ommedat si soude</l>
<l>Van welken eten dat si woude</l>
<l>Mar doe die nonne sach met ogen</l>
<l>Dat uleesch. en conde si gedoegen</l>
<l>Nijt langer dat het stonde aldaer</l>
<l>Want een verleeden also suar</l>
<l>Tin vleesche wert dat si gewan</l>
<l>Dat noit eer no wijf no man</l>
<l>En hadde meerre in sinen liue</l>
<l>lees antwerden</l>
<l>Want so began die cranken wiue</l>
<l>Dat herte wassen iegen dat</l>
<l>Tir seluer stonde aldaer si sat</l>
<l>Ende si dis hebben waende gheten</l>
<l>Dat sijs en hadde nit ontbeten</l>
<l>Om al dat goet uan enen rike</l>
<l>Dis mostemen wel hastelike</l>
<l>Dat wederdragen uan vore hare</l>
<l>Alse het vergheffenesse ware</l>
<l>Want sijs en hadde ontbeten nit</l>
<l>Noch meer noch mijn. wat hars geschit</l>
<l>Geweset hadde. oc es die sake</l>
<l>So uerre comen na die sprake</l>
<l>Der urowe. dat si noit sent</l>
<l>No vleesch en conde no pulment</l>
<l>Genutten. daer materie in</l>
<l>Van uleesche was no meer no mijn</l>
<l>Voert willic v oc kundech wesen</l>
<l>Dat si so wale es sent genesen</l>
<l>Jn corten stonden. nadat si</l>
<l>Die maget heilech ende vrj</l>
<l>Gesproken hadde. ende oc uerclart</l>
<l>Van allen daeraf was versuart</l>
<l>Har herte beide ende har licham</l>
<l>Dat si noch commer noch mesquame</l>
<l>Negheene en dogde sent so groet</l>
<l>Dat si dis imene hare noet</l>
<l>Of clagen dorfte och clagen woude</l>
<l>Oc heuet metter gods gewoude</l>
<l>Die selue sent so toegenomen</l>
<l>Dat si te meerre dinc es comen</l>
<l>Want sent daerna in corten dagen</l>
<l>Die selue dire wi gewagen</l>
<l>Abdisse wart gekoren daer</l>
<l>Daer si met eeren menech ijar</l>
<l>Droch dat ambacht uan dere abdien</l>
<l>Dos heft die nonne doen bedien</l>
<l>Die starke bede uan lutgarden</l>
<l>Ende oc die cracht uan haren warden</l>
<l>Sodat si sent in haren tide</l>
<l>Bleef wale in hoegen ende blide</l>
<l>Ende oc met eren ende vromen</l>
<l>Te groter dinc es sider comen</l>
<l>lees din</l>
<l>Vandindat si resplenden vorseide dat si uan haren</l>
<l>coringen genesen soude in goeden vriendage</l>
<l>.xxvii. Oc was ene andre in din dagen.</l>
<l>Die hare oc dikke plach beclagen.</l>
<l>Van koringen. daer si was mede</l>
<l>Verladen na der gerre sede</l>
<l>Die ommegaen met selken dingen</l>
<l>Daer si hen seluen mede bringen</l>
<l>Jn groten commer ende in pine</l>
<l>Van herten. daer oc in te sine</l>
<l>Behorde derre daer ic v</l>
<l>Gesegt af hebbe tote nv</l>
<l>Die hare warp in groet uerdrit</l>
<l>Van herten. alse oc es geschit</l>
<l>Dergerre dire ic doe gewach</l>
<l>Bidis si oc dis selues plach</l>
<l>Daeromme soude mi wel dunken</l>
<l>Geuuge. eer imen liete ontfunken</l>
<l>Sijn herte uan din quaden uire</l>
<l>Daeraf besinget werden schire</l>
<l>Die herten van din dommen lieden</l>
<l>Die alles willen hen genieden</l>
<l>Ende dat si sien ende dat si horen</l>
<l>Ende oc din viant hen uerdoeren</l>
<l>Al willens laten sonder were</l>
<l>Dat si din ualschen drogenere</l>
<l>Die wilen in serpentes wise</l>
<l>Quam crupende in din paradyse</l>
<l>Aldaer hi beide adame ende yeuen</l>
<l>Din appel dede so gelieuen</l>
<l>Dat sirein beten sonder mide</l>
<l>So uromelike in allen tide</l>
<l>Verijagede. ende slote voere</l>
<l>Van din consente siin die doere</l>
<l>Dat hi der herten nit ne conde</l>
<l>Genaken. dire hi gerne ontpronde</l>
<l>Opdat hi mochte din consent</l>
<l>Hadde oc gedaen also resplent</l>
<l>Dat was die name van der nonnen</l>
<l>Daer ic v hebbe nu begonnen</l>
<l>Te seggene af. so hadde si</l>
<l>Behouden. wel geloeuets mi</l>
<l>Die uriheit dar si aue schit</l>
<l>Do si din uiant comen lit</l>
<l>So na der herten. dat sireaf</l>
<l>Suar dogen sent har seluen gaf</l>
<l>Want ic v segge in rechten trowen</l>
<l>Dat si so sere wart teblowen</l>
<l>Van koringen. sent dat si hare</l>
<l>Genaken lit din drogenare</l>
<l>Ende oc ant herte so genopt</l>
<l>Dat si welna was al onthopt</l>
<l>Eer si dis leedes auequam</l>
<l>Want die uiant die euen gram</l>
<l>Ende allewege es euen wreet</l>
<l>Ten mensche wert. bidis hi weet</l>
<l>Dat got die menschen heft verkoren</l>
<l>Tin rike dat hi heft verloren</l>
<l>Ende alle die gesellen sijn</l>
<l>Hi ginc dat arme nonnekijn</l>
<l>So stoken ende quellen mede</l>
<l>Dat hijt welna verwoeden dede</l>
<l>Want beide commer ende noet</l>
<l>Van koringen het dogde groet</l>
<l>Nacht ende dach vroch ende spade</l>
<l>Daeraf ontfruchtte so die schade</l>
<l>Respent die nonne dat si dis</l>
<l>Wel dikke clagde har verlis</l>
<l>Jegen die nonnen uan daerbinnen</l>
<l>Mar nit ne conde si gewinnen</l>
<l>Dor bede noch dor andre daet</l>
<l>Volmakde raste noch verlaet</l>
<l>Van haren doegene euen lanc</l>
<l>Dat se so hilt in sijn bedwanc</l>
<l>Die viant bi din gods gedoege</l>
<l>Mar wildi dat ic v betoege</l>
<l>Met corten warden hoe resplent</l>
<l>Van desen wart ontladen sent</l>
<l>Jc segget v. die rike vader</l>
<l>Die melde got die weet algader</l>
<l>Watso men doet in erterike</l>
<l>Bidis hi sach so ijammerlike</l>
<l>Resplenden herte gaffolert</l>
<l>So heuet hi hare inspirert</l>
<l>Bi sinen wille op enen tijt</l>
<l>lees Resplent</l>
<l>Dat si der magt gebenedijt</l>
<l>Lutgarden soude ontdekken al</l>
<l>Din commer dar si aue qual</l>
<l>Ende hare bidden dat si wilde</l>
<l>Dis trostes hare wesen milde</l>
<l>Din si nonsseide man no wiue</l>
<l>Mar euen melde ende euen riue</l>
<l>Dis emmer was alsonder sparen</l>
<l>Hen allen dis geniedech waren</l>
<l>Aldos beraden tenen stonden</l>
<l>Daer si die maget heuet uonden</l>
<l>So quam resplent. ende altemale</l>
<l>Der urowen seide al sonder hale</l>
<l>Van harre qualen die meswinde</l>
<l>Darna so bat si met geninde</l>
<l>Der welgerakder godes brut</l>
<l>Dat sise dade comen vt</l>
<l>Dis leedes daer si was so sere</l>
<l>Verwerret in. ende onsen here</l>
<l>Wilde oc met trowen hars vermanen</l>
<l>Des bat resplent met groten tranen</l>
<l>Mar godes vrint lutgart die goede</l>
<l>Doe si beuaen met droeuen moede</l>
<l>Die nonne sach. began si saen</l>
<l>So grote ontfarmenesse ontfaen</l>
<l>Te hare wert. dat si met trowen</l>
<l>Gelouet heuet der ijonfrowen</l>
<l>Dat si uor gode soude wesen</l>
<l>Hare aduocate. ende oc uan desen</l>
<l>Din godes trost beijagen hare</l>
<l>Jndindat het sijn wille ware</l>
<l>Ware oc dat sake dat het nit</l>
<l>sijn wille en ware . al har verdrit</l>
<l>Dat wilde si hars selues maken</l>
<l>Dos heft met herre suter spraken</l>
<l>Eens deels terasten haren moet</l>
<l>Gesett lutgart die urowe goet</l>
<l>Mar hoe si dat geleeste sent</l>
<l>Willic v seggen. doe resplent</l>
<l>onder aan de bladzijde, hand M: nota. Den viaent es lief Dat men de coringen heelt. ende hem es leet dat mense oppenbaert</l>
<l>Getrostet was in derre wise</l>
<l>So ginc die vrowe goet uan prise</l>
<l>Ter kerken wert dar si te doene</l>
<l>Plach iegedage har orisone</l>
<l>Darwert si ginc also beraden</l>
<l>Die fine maget alse in staden</l>
<l>Dire armer nonnen daer testane</l>
<l>Ende oc den genen tondergane</l>
<l>Daer si noch iegen was in sperre</l>
<l>Mar eer ic v telange merre</l>
<l>Willic v seggen hoe die dinc</l>
<l>Ter godes eren sent verginc</l>
<l>Tirstdat die maget welgedegen</l>
<l>Was comen dat si wilde plegen</l>
<l>Der beden. sonder alle beide</l>
<l>Si hare knin ter erden leide</l>
<l>Ende een gebet begonste saen</l>
<l>Dat so met goeme was gedaen</l>
<l>Dat got die coninc van den trone</l>
<l>Die al te horne was gewone</l>
<l>Dat si beide eeschede ende bat</l>
<l>Met goeder onst oc horde dat</l>
<l>Dat heuet schire wel vernomen</l>
<l>Die vrowe goet. want eer velcomen</l>
<l>Die bede was. so sendde hi</l>
<l>Der boden enen daer hi bi</l>
<l>Ontbidt hirneder sinen wille</l>
<l>Den urinden sijn lude ende stille</l>
<l>Te sire brut aldat si lach</l>
<l>Nv hort wis daer die bode plach</l>
<l>Hi seide got uan hemelrike</l>
<l>Lutgart hi motu eewelike</l>
<l>Gebenedijen ende geuen</l>
<l>Met hem dat ewelike leuen</l>
<l>Darna so sprac die bode voert</l>
<l>Ende seide maget fijn nv hoert</l>
<l>Wat v ontbiedet got die here</l>
<l>Hi heft vernomen dat gi sere</l>
<l>.V. pinet vor ene arme nonne</l>
<l>Tetaelne. want dat si gewonne</l>
<l>Din pais van herten. dis si lange</l>
<l>Gemesset heuet bi bedwange</l>
<l>lees dar</l>
<l>lees volcomen</l>
<l>lees dar</l>
<l>Dis argers die se heft van din</l>
<l>Geroeft. dat souddi gerne sin</l>
<l>Want gi des hebt gebeden nu</l>
<l>Mar ouerwaer so seggic v</l>
<l>Dat si noch moet en stukkelkijn</l>
<l>Ontbeiden. dats die wille sijn</l>
<l>Die alle dinc terekkene heuet</l>
<l>Mar goeden troest der nonnen geuet</l>
<l>Ende ouerwaer gelouet hare</l>
<l>Dat si sal binnen desen ijare</l>
<l>Welt si ontbeiden. ende oc saen</l>
<l>Van haren leede boete ontfaen</l>
<l>Want op din goeden vriendach</l>
<l>Din wel met rechte viren mach</l>
<l>Ende eeren al goet kerstenheide</l>
<l>Jndindat si so lange ontbeide</l>
<l>Verduldechlike. so sal si</l>
<l>Ontbonden werden ende urj</l>
<l>Van haren commere din si claget</l>
<l>Want op die wile vrie maget</l>
<l>Dat men sal crupen ende cherken</l>
<l>Beide in kapellen ende in kerken</l>
<l>Ende oc dat heilge cruce sal</l>
<l>Din volke toegen oueral</l>
<l>Dan sal resplent die nonne wesen</l>
<l>Van haren commere al genesen</l>
<l>Dan sal si op die selue stonde</l>
<l>Dat si sal cussen metten monde</l>
<l>Dat goedes beelde. int herte binnen</l>
<l>Van haren leede aflaet gewinnen</l>
<l>Want godes raet also gedreget</l>
<l>Nv hebbic v hiraf geseget</l>
<l>Din wille godes. ende v cont</l>
<l>Gemakt. nv bliuet dan gesont</l>
<l>Ende ic sal wederkiren nv</l>
<l>Die sute got hi si met v</l>
<l>Doe dese wart gesproken waren</l>
<l>So es die bode enwechgeuaren</l>
<l>Die hastelike denen schit</l>
<l>Oc stont lutgart op. ende lit</l>
<l>Dat beden. ende es wedercomen</l>
<l>Daer si resplenden heft vernomen</l>
<l>Mar widi weten hoe die vrowe</l>
<l>lees wildi</l>
<l>Der nonnen commer ende rowe</l>
<l>Mettire antwerden heft gesachtt</l>
<l>Die si uan bedene hadde brachtt</l>
<l>Jc saelt v seggen. doe tasamen</l>
<l>Lutgart ende oc die nonne quamen</l>
<l>So sprac die urowe. dochter mijn</l>
<l>Gi moget wel getrostet sijn</l>
<l>Want got die here es ouer al</l>
<l>Saen vwes leeds ontfarmen sal</l>
<l>Jcdoch so moetti noch ontbeiden</l>
<l>Ende oc met biechten v gereiden</l>
<l>Dariegen bat. dis sijt gewes</l>
<l>Want dat die wille godes es</l>
<l>Want op din nameliken dach</l>
<l>Dat alre menschen leet versach</l>
<l>Die sone gods uan paradyse</l>
<l>Ende in ens armes menschen wise</l>
<l>Ant cruce naket ende bloet</l>
<l>Geslegen hinc. ende oc der doet</l>
<l>Bekoren wilde al sonder clage</l>
<l>Dat es in goeden vriendage</l>
<l>Ter seluer wilen dat men sal</l>
<l>Dat cruce anbeden oueral</l>
<l>So seldi schone godes drut</l>
<l>Al vwes leedes comenvt</l>
<l>Dar gi so sere af v beclaget</l>
<l>Oc sal die commer din gi draget</l>
<l>Alse een gedwas vergangen al</l>
<l>Want got die here v geuen sal</l>
<l>Din suten troest din gi begert</l>
<l>Nv heldet dan te gode wert</l>
<l>.V. herte algader. ende sere</l>
<l>Dankt alles goedes onsen here;</l>
<l>Raeddi mi dan dat ic ontbeide</l>
<l>Resplent die nonne weder seide</l>
<l>So salic vrowe ontbeiden dan</l>
<l>Ende houden uaste mi daran</l>
<l>Dat gi mi hebt gelouet nu</l>
<l>Want ics ben seker gnoch an v</l>
<l>Oc benic so itoe van din</l>
<l>lees tesamen</l>
<l>lees Je</l>
<l>Getrostet dat het sal geschin</l>
<l>Jn corten stonden maget vri</l>
<l>Dat ics itoe beloue mi</l>
<l>Ende onsen here al sonder wanc</l>
<l>Met blider herten geue danc</l>
<l>Vandindat hi mi armer nonnen</l>
<l>So wel te trostene heft begonnen</l>
<l>Dor vwen wille; ende v almede</l>
<l>Wel vrie magt. want vwe bede</l>
<l>Si es die mi dit heft verworuen</l>
<l>Want ouereen waric gestoruen</l>
<l>Van commere. en haddi gedaen</l>
<l>Aldos die redene es vergaen</l>
<l>Uan desen tween. mar hoe Resplent</l>
<l>Genas van harre qualen sent</l>
<l>Die si noch droch int herte binnen</l>
<l>Dat wanic dat gi mogt bekinnen</l>
<l>Wel bi v seluen. sonder meer</l>
<l>Vertrekkens. want alsic v eer</l>
<l>Betogede. op din seluen dach</l>
<l>Dis ic v makede eer gewach</l>
<l>Ende op die namelike stonde</l>
<l>Dat si dat cruce metten monde</l>
<l>Gekusset hadde. al oppenbare</l>
<l>Wart si van binnen wel geware</l>
<l>Dat si was quite uan der schaden</l>
<l>Daer si so lange met uerladen</l>
<l>Geweset hadde. ende al geurijt</l>
<l>Alse eer die magt gebenedijt</l>
<l>Van godes haluen hare ontbant</l>
<l>Ende oc die raste wederuant</l>
<l>Van herten. die si daerteuoren</l>
<l>Bi gods gedoege hadde al uerloren</l>
<l>Aldos so heft lutgart die werde</l>
<l>Resplenden dat si so begerde</l>
<l>Vercrigen don met harre beden</l>
<l>Dos es terasten ende in vreden</l>
<l>Die nonne bleuen. ende sere</l>
<l>Des goedes dankende onsen here.</l>
<l>vandindat si en kint genas van den groten euele</l>
<l>.xxviij. Hort noch en ander goede liede.</l>
<l>Dat an din stonden noch geschiede.</l>
<l>Daer oc lutgart die fine maget</l>
<l>Lof ende prijs heft an beijaget</l>
<l>Want het die godes wille was</l>
<l>Die sire brut wel onste das</l>
<l>Dat si gehoeget worde in prise</l>
<l>Nv hort in welkerhande wise</l>
<l>Het es geschit. dat hebbic .v</l>
<l>Teseggene oc begonnen nv;</l>
<l>Tin seluen tiden dat lutgart</l>
<l>Dos achter lande was vermart</l>
<l>So was indie geburte en wijf</l>
<l>Die leidde en arm onsalech lijf</l>
<l>Ende een becommert. want se sere</l>
<l>Gegheecelt hadde got die here</l>
<l>Met ere ijammerliker plagen</l>
<l>Want si en kint in haren dagen</l>
<l>Vercregen hadde alsic dar las</l>
<l>Dat met epilemsien was</l>
<l>Besuart. dar got af hoede ons allen</l>
<l>Sodat het dikke moste vallen</l>
<l>Ende oc gequellet sijn onsachte</l>
<l>Beide alle dage ende alle nachte</l>
<l>Dit was die commerlike noet</l>
<l>Dar si die pine af dogde groet</l>
<l>Ende onuertrekkeliken rowe</l>
<l>Want se die moederlike trowe</l>
<l>Meer quetchede op sowelken dach</l>
<l>Dat si din kinde naken sach</l>
<l>Dat ongemac. dan ic v soude</l>
<l>Al wart dat ics mi pinen woude</l>
<l>Betogen. of vertrekken mogen</l>
<l>Oc was so lange des geplogen</l>
<l>Ende dit geherdet. dat sirein</l>
<l>Welna algader haren sin</l>
<l>Geschoten hadde. mar die here</l>
<l>Die ganssen mach van allen sere</l>
<l>Dat es got selue. hi heuet saen</l>
<l>Din wiue weder don ontfaen</l>
<l>Din suten troest daer si was sonder</l>
<l>Nv hort ic sal v tellen wonder</l>
<l>Jc sal v seggen hoe die dinc</l>
<l>Tis wiues baten sent verginc;</l>
<l>Op enen nacht so lach die vrowe</l>
<l>Moede ende mat uan groten rowe</l>
<l>Jn haren bedde uele onsachte</l>
<l>Onslapen. want se die gedachte</l>
<l>Die allewege blift in wake</l>
<l>Jn elken mensche al si dat sake</l>
<l>Dat die lichame onslapen es</l>
<l>Der rasten lit gebruken des</l>
<l>Temin. dat si din rowe droch</l>
<l>Want si in enen drome sloch</l>
<l>Die hare al slapende al vertrac</l>
<l>Hars lieues kindes ongemac</l>
<l>Ende oc dat moederlike seer</l>
<l>Dis si geuulde ilancsomeer</l>
<l>Vandindat si din kindekine</l>
<l>Sach doegen also grote pine</l>
<l>Darna so dochte al oppenbare</l>
<l>Din droeuen wiue dat si hare</l>
<l>Sach naken enen die uan uerren</l>
<l>Al sonder letten ende merren</l>
<l>Gestreken quam al toter stat</l>
<l>Of daer si stoet of daer si sat</l>
<l>Die sprac aldos got houdu vrowe</l>
<l>Mi dunket dat gi sijt van rowe</l>
<l>Versuart ende oc van ongemake</l>
<l>Mar woudi seggen mi die sake</l>
<l>Waraf dat gi dos sijt verladen</l>
<l>Masschin soudikkertoe geraden</l>
<l>Want ic ben een die uele plege</l>
<l>Beide achter stade ende achter wege</l>
<l>Te wandelne. ende vele weet</l>
<l>Doe sprac dat wijf aldos. mijn leet</l>
<l>Dis ic geuule int herte binnen</l>
<l>Soudic v gerne don bekinnen</l>
<l>Mijn sute urint indindat gi</l>
<l>So mochtt dartoe geraden mi</l>
<l>Dat ic dis doegens auequame</l>
<l>Jdoch bidis ic gerne name</l>
<l>Dis boete. mochtic die vercrigen</l>
<l>En salic v dat nit versuigen</l>
<l>Van enen kinde sute urint</l>
<l>So benic moeder. dat uerdint</l>
<l>Heft ere ijammerliker wraken</l>
<l>Mar nit ne weetic bi wat saken</l>
<l>Dat got din armen kindekine</l>
<l>Laett doegen also grote pine</l>
<l>Want ic v segge al ouerwaer</l>
<l>Dat sine gheecele es so suar</l>
<l>Daert alledage es met teblowen</l>
<l>Dat ic uerwoeden sal uan rowen</l>
<l>Hen si dat mi die gods genade</l>
<l>Versie uan enen selken rade</l>
<l>Warbi die commer die hem dert</l>
<l>Jt cortelike si verwert</l>
<l>Want also suar es dat uerdrit</l>
<l>Dat het wel lichte suarre nit</l>
<l>En mochte sijn na minen wane</l>
<l>Dat toget oc wel die gedane</l>
<l>Van sinen doegene alse het des</l>
<l>Al uallende onderhauech es</l>
<l>Nv hebbic v gesegt die noet</l>
<l>Die ic gedoeget hebbe groet</l>
<l>Beide ouer tijt ende ouer mate</l>
<l>Mar op gerechte karitate</l>
<l>Mijn sute urint so biddic v</l>
<l>Dat gi mi helpt geraden nv</l>
<l>Hoe ic des leeds moge auecomen</l>
<l>Want het ne werde mi benomen</l>
<l>Jn corten tide al sonder waen</l>
<l>Motic der doet bekoren saen</l>
<l>Antwerde gaf die ander doe</l>
<l>Jc hebbe wel uernomen hoe</l>
<l>Gi hebt betoget vwe schade</l>
<l>Mar wildi don dat ic v rade</l>
<l>V. kindekijn sal schire wesen</l>
<l>Van sinen commere al genesen</l>
<l>Ende gi almet van vwen sere</l>
<l>Nv hort din raet din ic v lere;</l>
<l>Het staet en closter in dit lant</l>
<l>En rike. en mar. en welbekant</l>
<l>Omtrent; aiwires es sijn name</l>
<l>Daer ene maget welbequame</l>
<l>Den riken gode. es in begeuem</l>
<l>Die leidt en utuercoren leuen</l>
<l>Vor dandre alle van darbinnen</l>
<l>lees begeuen</l>
<l>Ende oc met ghesteliker minnen</l>
<l>Can wel din godes wille don</l>
<l>Lutgart heett si uan sainteron</l>
<l>Wildi uercrigen dan en inde</l>
<l>Des leeds so gaet met vwen kinde</l>
<l>Taiwires margen in den dage</l>
<l>Ende daer vertrekket vwe clage</l>
<l>Ende uwen commer telt alvt</l>
<l>Der welgerakder godes brut</l>
<l>Lutgarden. dan al oppenbare</l>
<l>So seldi werden saen geware</l>
<l>Der baten. want v kindekijn</l>
<l>Sal altehant genesen sijn</l>
<l>Van sire plagen. ende vrowe</l>
<l>Gi oc almet van vwen rowe</l>
<l>Want ouereen dis sijt gewes</l>
<l>Dat got die uol genaden es</l>
<l>Van vwer commerliker schaden</l>
<l>Wel cortelike v sal ontladen</l>
<l>Jndindat gi die urowe goet</l>
<l>Vor v te gode bidden doet</l>
<l>Want hare bede v sal uerweruen</l>
<l>Dat gi die meer begert dat steruen</l>
<l>Dan lange sijn in dit verdrit</l>
<l>Van rowe en selet steruen nit</l>
<l>Mar blide werden ende vro</l>
<l>Nv pijnt v dan tedoene also</l>
<l>Alsic geleert v hebbe nu</l>
<l>So doedi wel dat seggic v;</l>
<l>Doe dese wart die uremde man</l>
<l>Gesproken hadde. so began</l>
<l>Te dankene hem met groten goeme</l>
<l>Dat wiuekijn in haren drome</l>
<l>Mar eer wolcomen was die danc</l>
<l>Mettire onleden si onspranc</l>
<l>Want so har herte wart in wake</l>
<l>Mettindat si die sute sprake</l>
<l>Vernomen hadde aldaer si lach</l>
<l>Dat si onsprongen es eer dach</l>
<l>Ende alse was onsprongen doe</l>
<l>Dat wijf. began si al itoe</l>
<l>Dis dromes danken onsen here</l>
<l>lees volcomen</l>
<l>Daer si uan haren groten sere</l>
<l>Wel groet din hope binnen vant</l>
<l>Dis stont si op. ende altehant</l>
<l>Es mettin kinde enwechgestreken</l>
<l>Taiwires wert. dar sal si spreken</l>
<l>Die maget edel ende goet</l>
<l>Die sal ontladen haren moet</l>
<l>Van sinen sere. ende die meswinde</l>
<l>Beuellen toe van haren kinde</l>
<l>Ende alse doe taiwires quam</l>
<l>Dat wijf. die maget die vernam</l>
<l>Dat si geuraget hadde om hare</l>
<l>Ende si berechtet gerne ware</l>
<l>Van saken die si quam betoegen</l>
<l>Eer si die vrowe sach met ogen</l>
<l>Wart hare ontdekket al die sake</l>
<l>Warumme si was tongemake</l>
<l>Ende oc warumme dat uerdrit</l>
<l>Din kindekine was geschit</l>
<l>Dis heuet si en cort gebet</l>
<l>Begonnen. dar si soude met</l>
<l>Din siken kinde in staden staen</l>
<l>Ende alse dat was al uoldaen</l>
<l>Stontop die maget welgedegen</l>
<l>Ende es tin wiue wert gekregen</l>
<l>Ende alse quam daer sise vant</l>
<l>Lutgart. so heuet metter hant</l>
<l>Dat wijf har kindekijn genomen</l>
<l>Ende es der urowen iegen comen</l>
<l>Oc sprac aldos dat wiuekijn</l>
<l>Nv motti willecome sijn</l>
<l>Gebenedijde godes brut</l>
<l>Dat gi nu comen sijt hirvt</l>
<l>Dat motu lonen ewelike</l>
<l>Die melde got uan hemelrike</l>
<l>Oc sprac dat wiuekijn noch voert</l>
<l>Ende seide vrie maget nv hoert</l>
<l>Jc ben en wijf wel sute urowe</l>
<l>Die langen tijt wel groten rowe</l>
<l>Gedoget hebbe. ende en uerdrit</l>
<l>Dis ic en can beschiwen nit</l>
<l>en met vooraan door hand H interlineair toegevoegde e: een</l>
<l>Jc sal v seggen bi wat saken</l>
<l>Met ere ijammerliker wraken</l>
<l>Heft mi geplaget got die here</l>
<l>Die mi becommert heft so sere</l>
<l>Dat ic uan rowen steruen wane</l>
<l>Want desen kinde es comen ane</l>
<l>Dat euel suar. dat grote leet</l>
<l>Dat beide fel es ende wreet</l>
<l>Vor alle commere ende plagen</l>
<l>Dengenen die dat moten dragen</l>
<l>Dat souddi weten fine maget</l>
<l>Waert dat gi desen kinde saget</l>
<l>Dat euel doegen dat ic seide</l>
<l>Dar got af hoede al kerstenheide</l>
<l>Mar gi die uol sijt uan genaden</l>
<l>Ende aldengenen plegt geraden</l>
<l>Die v besuken. maget fijn</l>
<l>Laett mi uan v getrostet sijn</l>
<l>Gelic den andren din gi doet</l>
<l>Van karitaten menech goet</l>
<l>Ende an dit kint togt vwe doget</l>
<l>Want gi hem wel benemen moget</l>
<l>Din suaren commer dart met es</l>
<l>Verladen. dis benic gewes</l>
<l>Want got die here es oueral</l>
<l>.V. dis onsseggen nit ne sal</l>
<l>Doe gaf antwerde aldos lutgart</l>
<l>Dat gi dos vrowe sijt versuart</l>
<l>Van groter pinen die v quellet</l>
<l>Gelicdat gi mi hebt getellet</l>
<l>Dat mote v got uan hemelrike</l>
<l>Vergelden. ende v ewelike</l>
<l>Vercrigen don met vwen kinde</l>
<l>Die lange blischap sonder inde</l>
<l>Darna so heft die maget fijn</l>
<l>Te hare wert dat kindekijn</l>
<l>Don comen ende seide aldus</l>
<l>Benedicattedominus</l>
<l>Darna so reikede altehant</l>
<l>Den dume van der rechter hant</l>
<l>Die maget houesch ende wijs</l>
<l>Ende ouerstreec in crucewijs</l>
<l>Dis kindes borstekijn darmede</l>
<l>Darna die vrowe ontpluken dede</l>
<l>Sijn mondekijn din knapeline</l>
<l>Daer stac hem in lutgart die fine</l>
<l>Twe harre vingere ende seide</l>
<l>Die ewelike ontfarmecheide</l>
<l>Dis heren die in allen dingen</l>
<l>Al sinen wille mach volbringen</l>
<l>Motu verlenen schone ijoeget</l>
<l>Dor sine vaderlike doeget</l>
<l>Dat v dit euel nemmermeer</l>
<l>En mote quellen. noch dat seer</l>
<l>Dat meerre was dan int geuoch</l>
<l>Der lieuer moeder die v droch</l>
<l>Do sprac tin wiue noch lutgart</l>
<l>Ende seide vrowe vwe waleuart</l>
<l>Motv behouden got die goede</l>
<l>Nv danket hem met bliden moede</l>
<l>Voertane altoes van allen desen</l>
<l>V. kindekijn es wel genesen</l>
<l>Owi gebenedijde vrowe</l>
<l>Nv hebbedi uan groten rowe</l>
<l>Mijn herte ontladen. sprac dat wijf</l>
<l>Got die ontfinc sile ende lijf</l>
<l>Dor onsen wille hi motv lonen</l>
<l>Ende v met allen santen cronen</l>
<l>Daerbouen in [dijn] paradyse</l>
<l>Na derre talen namen lise</l>
<l>Orlof die vrowen ende schiden</l>
<l>Mar nv willic v uoert bediden</l>
<l>Eer ic v des en inde make</l>
<l>Hoe sent uergangen es die sake</l>
<l>Nv hort ic sal v seggen waer</l>
<l>Dat sider lefde menech ijar</l>
<l>Dat kint weluerdech ende al quite</l>
<l>Dis ongemaks. daer die weewite</l>
<l>Hem af benam die maget fijn</l>
<l>Gebenedijt so motsi sijn.</l>
<l>Vandindat hare vertogt wart ene schare van</l>
<l>heiligen in visione</l>
<l>.xxix. Die uan lutgarden horen lesen</l>
<l>Die uite. wale mach het wesen</l>
<l>Dat si mi houden ouer rijs</l>
<l>Dat ic mi dar genenden dis</l>
<l>Dat ic die urowe al sonder mide</l>
<l>Tin santen van din ouden tide</l>
<l>Darr leggen. ende geuen hare</l>
<l>So groet din lof alseof si ware</l>
<l>Genoet dergerre in hemelrike</l>
<l>Daer men di feesten dagelike</l>
<l>Af houdet. ende uirt die dage</l>
<l>Ende ic so groter dinc gewage</l>
<l>Van enen maten wiuekine</l>
<l>Die ic mi also sere pine</l>
<l>Te prisene alse het ware wert</l>
<l>Der pinen. mar sowienso dert</l>
<l>Dat ic met sosgedanen warden</l>
<l>Der welgerakde magt lutgarden</l>
<l>Gepriset hebbe. ende emmertoe</l>
<l>Noch prise. ic segge hem wat hi doe</l>
<l>En wilt hi mi nit wel getrowen</l>
<l>Dat ic war segge uan der urowen</l>
<l>Noch minen warden nit geloeuen</l>
<l>Eer ikken wille meer verdoeven</l>
<l>Met mire talen daer hem nit</l>
<l>Af en genuget dat bedit</l>
<l>So biddic hem beide ende rade</l>
<l>Alse hi dis uindet sine stade</l>
<l>Och hem mijn prisen nin behaget</l>
<l>Dat hi die uite van der maget</l>
<l>Die ouerwaer al in latijn</l>
<l>Bescreef die wise iacobijn</l>
<l>Of selue lese ochte imene el</l>
<l>Hem lesen doe. so mach hi wel</l>
<l>Vernemen ochtic it messegge</l>
<l>Jndindat ic lutgarden legge</l>
<l>Die maget fijn uan hogen prise</l>
<l>Tin santen van din paradijse</l>
<l>Geuallet dan dat hem genuget</l>
<l>So dat latijn. dat hem noch uuget</l>
<l>Te kirne weder tote mi</l>
<l>Jc sal hem don verstaen warbi</l>
<l>Mijn herte so uerboudet es</l>
<l>Dat ic mi darr genenden des</l>
<l>Die sake dan die mi lutgarden</l>
<l>Doet prisen met so riuen warden</l>
<l>Dat es hare welgerakde leuen</l>
<l>Dat in die uite staet bescreuen</l>
<l>Want alsic ouerlese aldaer</l>
<l>Die schone exemple ende waer</l>
<l>Dire ic elwar in velen ghinde</l>
<l>So groet din koeuer nit ne uinde</l>
<l>Jn selke uan din ouden viten</l>
<l>En canic mi nit wel gequiten</l>
<l>Met mindren prise dan dengenen</l>
<l>Jn haren boeken es uerschenen</l>
<l>Die si masschin verhoeget heuet</l>
<l>Want got die alle gauen geuet</l>
<l>Ende allewege es euen rike</l>
<l>Lutgarden wilde oc die gelike</l>
<l>Don dat hi dede wileneer</l>
<l>Din ouden santen. ende meer</l>
<l>Verleende graciliker vromen</l>
<l>Masschin dan hi uerleende somen</l>
<l>Dengenen die nochtan vermart</l>
<l>Sijn meer masschin dan es lutgart</l>
<l>Mar siderdat got selue dan</l>
<l>Lutgarden wel der eeren an</l>
<l>Dat mense loue in allen staden</l>
<l>So darr ic wel dengenen raden</l>
<l>Die horen selen ochte lesen</l>
<l>Dit dicht dat si lutgarden wesen</l>
<l>Altoes uan herten onderdaen</l>
<l>Ende sise in haren loue ontfaen</l>
<l>Want si dis wale werdech es</l>
<l>Alsic v wel sal don gewes</l>
<l>Die weten wilt warunme ic v</l>
<l>Dit dicht beworpen hebbe nv</l>
<l>Nv hort. het was op enen dach</l>
<l>Denwelken dat men viren prach</l>
<l>Jn alre sante ende ingele eere</l>
<l>Ende oc sal uiren emmermere</l>
<l>Jn allen kerken ende landen</l>
<l>lees warumme</l>
<l>lees plach</l>
<l>Die liggende es op die kalanden</l>
<l>Van din nouembre alle ijare</l>
<l>Dar godes brut lutgart die kare</l>
<l>Gelegen was op hare knin</l>
<l>Ende ere beden soude plin</l>
<l>Die si met selken goeme dede</l>
<l>Dat sire wart ontgeuen mede</l>
<l>Har seluen. ende so uan binnen</l>
<l>Onsteken metter godes minnen</l>
<l>Dat si uan buten al vergat</l>
<l>Hars selues. oc was so lange dat</l>
<l>Geherdt aldaer in dire wise</l>
<l>Dat se die minne ontfurde lise</l>
<l>Har seluen buten harre macht</l>
<l>Sodat opgauen har ambacht</l>
<l>Ende oc faillirden in den liue</l>
<l>Din sinne buten alle uiue</l>
<l>Want hen dat uolgen was onsseget</l>
<l>Darwart dat henen was geweget</l>
<l>Die gheest allene uan der urowen</l>
<l>Die voer en uision beschowen</l>
<l>Dat wondelike schone was</l>
<l>Want alsic in die uite las</l>
<l>Got die es alre heren meest</l>
<l>Hi uurdeenwech lutgarden gheest</l>
<l>Jn ere steden also clar</l>
<l>Nochtandat sonneschijn aldar</l>
<l>Negheen ne was die dat porprijs</l>
<l>Verlichtede. alse en paradijs</l>
<l>Dar sach lutgart die maget oc</l>
<l>Wel menech crut dat sute roec</l>
<l>Ende oc dat schone was ter koere</l>
<l>Aldos so was met suten ghoere</l>
<l>Ende oc met claren schine almede</l>
<l>Omtrent ueruroijet al die stede</l>
<l>Dat wel lutgarden heft behaget</l>
<l>Oc sach aldar die fine maget</l>
<l>Van silen dire engeen getal</l>
<l>En was. ende die veruullden al</l>
<l>Die stat. wel grote sameninge</l>
<l>lees Die</l>
<l>lees wonderlike</l>
<l>lees veruulden</l>
<l>Die alle waren sonderlinge</l>
<l>Gecirt met stolen uan ermine</l>
<l>Snewit gelic den sonneschine</l>
<l>Daer blikkede oc dat rode gout</l>
<l>Daer was die cirhet menechfout</l>
<l>Op elker houet. want met cronen</l>
<l>Van diren werke ende oc uan schonen</l>
<l>Gecroent die salege alle waren</l>
<l>Oc ludden daer met suten suaren</l>
<l>Die mengerhande melodien</l>
<l>Daer se met hoerde benedien</l>
<l>Din coninc uan din paradise</l>
<l>Lutgart die urowe goet uan prise</l>
<l>Owi hoe wel der godes brut</l>
<l>Bequam die feeste ende dat gelut</l>
<l>Dat si dar horde onder die silen</l>
<l>Hoe wel der maget oc beuilen</l>
<l>Die stolen clarre dan die dach</l>
<l>Ende oc die cronen daer si sach</l>
<l>Gecroent die salege alle mede</l>
<l>Hoe wel bequam hare oc die stede</l>
<l>Die mettin bloemen was gecirt</l>
<l>Mar eer si weder es gekirt</l>
<l>Van denen. wat si daer uernam</l>
<l>Daer si te goeder wilen quam</l>
<l>Salic v seggen hort na mi</l>
<l>Aldar lutgart die maget uri</l>
<l>Met groter ioijen stont beuaen</l>
<l>So quam te hare wert gegaen</l>
<l>Een uan din gods gebenedijden</l>
<l>Ende eer hi ouer wilde liden</l>
<l>Sprac hi met welgedichtten warden</l>
<l>Ter welgerakder magt lutgarden</l>
<l>Ende aldos seide maget fijn</l>
<l>Hir motti willecome sijn</l>
<l>Oc gaf antwerde al sonder beide</l>
<l>Die maget weder ende seide</l>
<l>Dat motu lonen got die here</l>
<l>Ende v behouden emmermere</l>
<l>Gods utuercorne al v delijt</l>
<l>Daer gi dos met gesalegt sijt</l>
<l>Doe sprac aldos die maget voert</l>
<l>lees snaren</l>
<l>Ende seide waric wel gehoert</l>
<l>Van .v. so soudic gerne uragen</l>
<l>Wie sijn die mi dos wel behagen</l>
<l>Die salege alle die ic schowe</l>
<l>Antwerde gaf die ander vrowe</l>
<l>Jc saelt v seggen harde gerne</l>
<l>Want recht nin es dat ics v werne</l>
<l>Dit sijn degene vrowe goet</l>
<l>Daer men die feeste af heden doet</l>
<l>Jn kerken ende in kanesien</l>
<l>Jn prioreite ende in abdien</l>
<l>Ende oc in dorpen ende in staden</l>
<l>Dit sijn die silen die ontladen</l>
<l>Got heuet uan din broschen liue</l>
<l>Daer si hem dinden in so riue</l>
<l>Jn haren dagen wileneer</l>
<l>Dat si dos selen emmermeer</l>
<l>Gesalegt sijn. ende ewelike</l>
<l>Dos spannen crone in hemelrike</l>
<l>Nv wetti vrowe dat bedit</l>
<l>Van derre scharen die gi sit</l>
<l>Nv wetti welgerakde maget</l>
<l>Wie sijn daer gi mi omme vraget</l>
<l>Mar noch en hebbic v nit al</l>
<l>Geseget dat men mi beual</l>
<l>Te seggene v. noch al ontbonden</l>
<l>Wat gracien gi hebbet uonden</l>
<l>Vor gode maget welgedegen</l>
<l>Jndindat ghire willet plegen</l>
<l>Nv hort na mi ic segget v</l>
<l>Die selue gracie daer gi nv</l>
<l>Met siet gesalegt alle dese</l>
<l>Jndindat het v wille wese</l>
<l>Dat ghise kirt in vfeningen</l>
<l>Sal v die selue gheest toe bringen</l>
<l>Die ons dos salegt ver lutgart</l>
<l>Mar nemet orlof ende uart</l>
<l>Eer v dat merren si telanc</l>
<l>Ende onsen here geuet danc</l>
<l>Met blider herten urowe goet</l>
<l>schowe met door hand H ? bovengeschreven u: schouwe</l>
<l>Van allen din dat hi v doet</l>
<l>Want alse comen sal die tijt</l>
<l>Dat gi selt werden oc geurijt</l>
<l>Van din lichame. twven uromen</l>
<l>Seldi tote ons hir weder comen;</l>
<l>Owi lutgart doe weder sede</l>
<l>Die riue godes mogentheide</l>
<l>Die v dat ewelike leuen</l>
<l>Ende allen desen heft gegeuen</l>
<l>Ende v dos salech heft gemakt</l>
<l>Mi die noch ben bloet ende nakt</l>
<l>Van allen dogdeliken saken</l>
<l>So mote mi gedegen maken</l>
<l>Dat ic ten inde uan den liue</l>
<l>Daer ic met leede noch in bliue</l>
<l>Al sonder sneuen ende uallen</l>
<l>Hir mote comen met v allen</l>
<l>Voertan te bliuene emmermere;</l>
<l>Dis motu onnen got die here</l>
<l>Die ander sprac. ende also saen</l>
<l>Hir tale weder was ontfaen</l>
<l>Der urowen gheest in sijn proprijs</l>
<l>Doe ginc lutgart die maget wijs</l>
<l>Van irsten danken ende louen</l>
<l>Den hogsten coninc uan daerbouen</l>
<l>Van sinen menechfouden goede</l>
<l>Dat heft met harde bliden moede</l>
<l>Volbrachtt die urowe aldaer si lach</l>
<l>Alse igewelc bekennen mach</l>
<l>Wel bi hem seluen die dit hoert</l>
<l>Hirbi so willic proeuen uoert</l>
<l>Dat ic lutgarden alsic seide</l>
<l>Dor recht tin andren santen leide</l>
<l>Want sentdat got der maget an</l>
<l>Dire eren wel. so mogent dan</l>
<l>Diet horen seggen. want het doet</l>
<l>Got selue. ontfaen wel ouer goet</l>
<l>Uandindat versybilie van gaijs berespt wart in</l>
<l>drome om haren wille.</l>
<l>.xxx. Ene edele nonne welgeboren</l>
<l>Taiwires wilen was hiruoren</l>
<l>Van gaies die sjbilie hit</l>
<l>lees tvwen</l>
<l>lees seide</l>
<l>Die beide lant ende erue lit</l>
<l>Mage ende vrinde ende es gecregen</l>
<l>Taiwires harre silen plegen</l>
<l>Dis es so wel volcomen sent</l>
<l>Die urowe goet in dat conuent</l>
<l>Ende onder die ijonfrowen daer</l>
<l>Dat si wart condech ende maer</l>
<l>Ende so uernamt in haren dagen</l>
<l>Dat men noch pleget hars gewagen;</l>
<l>Wat derre vrowen oc geschide</l>
<l>Op enen tijt dis si beghide</l>
<l>Met haren monde. salic v</l>
<l>Oc tellen. wildijt horen nv</l>
<l>Die urowe dire ic doe gewach</l>
<l>Bidis si merkede ende sach</l>
<l>Dat beide in werken ende in warden</l>
<l>Der welgerakder magt lutgarden</l>
<l>Die godes gracie was so milde</l>
<l>Dat elc die se besuken wilde</l>
<l>Der helpen schire wart geware</l>
<l>Began si don so sere an hare</l>
<l>Har herte beide ende haren sin</l>
<l>Dat sire ontfinc die maget in</l>
<l>Vor alle menschen di si kande</l>
<l>Aldos so worden metten bande</l>
<l>Van karitaten onderlinge</l>
<l>Gesament beide nawe ende inge</l>
<l>Sibilie ende uerlutgart</l>
<l>Want elke en heuet nit gespart</l>
<l>Ter andre wert din goeden moet</l>
<l>Die in gerechter minnen doet</l>
<l>Die herten waken ende leuen</l>
<l>Die hen dis minnens ondergeuen</l>
<l>Want dat sibilie die ijonfrowe</l>
<l>Der maget hilt gerechte trowe</l>
<l>Van karitateliker minnen</l>
<l>Dat lit si hare wel bekinnen</l>
<l>Jndindat si al sonder mide</l>
<l>Der urowen goet in allen tide</l>
<l>Was onderdaen spade ende vroch</l>
<l>Ende hare bordne emmer droch</l>
<l>Daer sijs behoeuede. ende altoes</l>
<l>So metter vrowen sijn vercoes</l>
<l>Dat sijt hanteerde al sonder wanc</l>
<l>Jn haren dagen euen lanc</l>
<l>Dat hir gedurde in desen liue</l>
<l>Lutgart. mar uan din goeden wiue</l>
<l>Die hare aldos gedinstech was</l>
<l>Willic v seggen wat ic las</l>
<l>Doe langen tijt al sonder clage</l>
<l>Die nonne dire ic v gewage</l>
<l>Der maget hadde aldos gedint</l>
<l>Sodattermede was gesint</l>
<l>Hars selues leuen omnedatDat</l>
<l>si har seluen dis tebat</l>
<l>Bekirde in goeder vfeningen</l>
<l>Wat wondre; want uan allen dingen</l>
<l>Die eerlic ende nutte waren</l>
<l>So sach si alledage baren</l>
<l>Die schone exemple an die urowe;</l>
<l>Die uiant die dis hadde rowe</l>
<l>Want hi wel merkede ende sach</l>
<l>Dat har gewin daran ghelach</l>
<l>Hi heft beworpen enen raet</l>
<l>Warbi die dogdelike daet</l>
<l>Sal sijn belettet mach hi dan</l>
<l>Nv hort hoe hi des sent began</l>
<l>Op enen dach lutgart die vrie</l>
<l>Onlostech in defermerie</l>
<l>Vt din conuente was gekregen</l>
<l>Sibilie die hars wilde plegen</l>
<l>Met trowen. ende in staden staen</l>
<l>Met hare es oc daerin gegaen</l>
<l>Aldaer geuil het teenen stonden</l>
<l>Gelijcdat dikke din gesonden</l>
<l>Die siker liede willen plin</l>
<l>Met haren dinste; moet geschin</l>
<l>Dat uer sibilie wart tonstaden</l>
<l>Met haren dinste so uerladen</l>
<l>Dat sire wart vermoijet af</l>
<l>Warbidat sijs eertijt begaf</l>
<l>Ende alse dis was auecomen</l>
<l>Die nonne min te haren vromen</l>
<l>Dan het met rechte wesen soude</l>
<l>Dis hare alleene was die schoude</l>
<l>Want si met cranken wille droech</l>
<l>lees ommedat</l>
<l>Din dinst die hare also verwoech</l>
<l>Began si dinken ende pensen</l>
<l>Ende enen raet alstille uensen</l>
<l>Dat si dis hare wilde onttin</l>
<l>Voertanemeer. ende oc uan din</l>
<l>Nemmeer ne wilde sijn uersuart</l>
<l>Mar des en wiste nit lutgart</l>
<l>Die maget edel ende vri</l>
<l>Die uan onloste lach daerbi</l>
<l>Beide ondercomen ende moede</l>
<l>Oc heuet voert al sonder hoede</l>
<l>Nit ouerlut mar stillekine</l>
<l>Sybilie ouer hare pine</l>
<l>Har seluen lise aldos geclaget</l>
<l>Sibilie wat es di bedaget</l>
<l>Dattu dos dienes andren lieden</l>
<l>Die bat met rechte mochts gebieden</l>
<l>Dengenen din du dienen pleges</l>
<l>Wats di bedaget dattu dreges</l>
<l>Der liede bordene. ende groet</l>
<l>Die pine doeges sonder noet</l>
<l>Van anderr liede besechheiden</l>
<l>Dat nit ne vogt dire edelheiden</l>
<l>Want sos te dinne lettel plagen</l>
<l>Donsalegste ie uan dinen magen</l>
<l>Bidisso machtu wel begeuen</l>
<l>Dis dinens. ende in paise leuen</l>
<l>Voertanemeer. want sonder waen</l>
<l>Des soudes tu cleine eere ontfaen</l>
<l>Wordt dinen vrinden cont gemaket</l>
<l>Dire enech cume es so mesraket</l>
<l>Ochte ongedegen. dat tesine</l>
<l>Betamet hem in selke pine</l>
<l>Ende dos verworpen alse du</l>
<l>Geweset heues tote nv</l>
<l>Aldos sybilie heft geclaget</l>
<l>Dat si der welgerakder maget</l>
<l>Lutgarden hadde also gedint</l>
<l>Mar die uiant die nimensvrint</l>
<l>Die beide ualsch es ende loes</l>
<l>Ende oc contrarie es altoes</l>
<l>Hen allen die met goeden daden</l>
<l>Hen pinen haren tijt bestaden</l>
<l>Hi was die dit der nonnen rit</l>
<l>Mar got die weet al dat gescit</l>
<l>Jn hemele ende in erterike</l>
<l>Doe hi uernam dat dommelike</l>
<l>Die nonne aldos verlisen soude</l>
<l>Din groten loen bi harre schoude</l>
<l>Din si uerdinde an sine brut</l>
<l>Ende hi uerhoerde dat ghelut</l>
<l>Van harre clagen die si dede</l>
<l>Daer se die uiant gerne mede</l>
<l>Noch hadde in meerre schade brachtt</l>
<l>Heft hi betide also gesachtt</l>
<l>Die ongedout van haren moede</l>
<l>Dat se die uiant lit met goede</l>
<l>Ende ongeschadtt. al was dat sake</l>
<l>Dat si din dinst met ongemake</l>
<l>Droech enewerf. ic seggv hoe</l>
<l>Doe dat gepens was comen toe</l>
<l>Der nonnen bi des euels rade</l>
<l>Die gerne ons allen brachte in schade</l>
<l>Mochte hijs gebruken. mar goddant</l>
<l>Dat sine macht es alte cranc</l>
<l>Daertoe; so lach ter seluer nachte</l>
<l>Jn haren bedde onslapen sachte</l>
<l>Die nonne dire ic v gewage</l>
<l>Aldaer so wart die selue clage</l>
<l>Verniwet. want met groten goeme</l>
<l>So heuet si in haren drome</l>
<l>Veranderweruet al die wart</l>
<l>Dat si tonrechte was uersuart</l>
<l>Van dinste meer dan haren magen</l>
<l>Betam dis was aldaer gewagen</l>
<l>Aldaer si lach metterre dinc</l>
<l>Onledech. eer die droem uerginc</l>
<l>So horde si dat bouen hare</l>
<l>Ludde ene stemme al oppenbare</l>
<l>Die sprac sibilie wat dert di</l>
<l>Dattu dos clages ouer mi?</l>
<l>Dat ic ter werelt wilen quam</l>
<l>lees goddanc</l>
<l>goeme met door hand H bovengeschreven h: ghoeme</l>
<l>Ende armes menschen vorme nam</l>
<l>En dedic nit omdat ic woude</l>
<l>Dat mi daer imen dinen soude</l>
<l>Mar dis ic selue dinen wilde</l>
<l>Warbidat men uan mi onthilde</l>
<l>Dat bispel uan omodechheiden</l>
<l>Wildic daer selk en leuen leiden</l>
<l>Daer igewelc in mach bekinnen</l>
<l>Dat wieso welt te mire minnen</l>
<l>Verkrigen gracie ende spoet</l>
<l>Den euenkersten dienen moet</l>
<l>Doe dese wart der stemmen lut</l>
<l>Aldos gesproken hadde alut</l>
<l>Sibilie die se hadde ontfaen</l>
<l>Al slapende heuet wel uerstaen</l>
<l>Dat si uan godeshaluen quamen</l>
<l>Ende siremet uan harre blamen</l>
<l>Begrepen was. want got die here</l>
<l>Al dis men pleget dor sine eere</l>
<l>Alsonder kriepen ende clagen</l>
<l>Welt sijn gedaen saelt hem behagen</l>
<l>Oc wart har herte so teblowen</l>
<l>Aldaer si lach uan dire onttrowen</l>
<l>Die si gebesegt hadde indinDat</l>
<l>si din dinste wilde ontflin</l>
<l>Din si verdroch met ongemake</l>
<l>Dat siremede wart in wake</l>
<l>Ende alse doe tharseluen quam</l>
<l>Sibilie ende si uernam</l>
<l>Van haren drome dat bedit</l>
<l>Dat hare en was verborgen nit</l>
<l>Want het was cont ende oppenbar</l>
<l>Began si hebben harde suar</l>
<l>Die consciencie. ende onttreden</l>
<l>Dat si der riuer gods geneden</l>
<l>Dullic uerbort hadde ommedatDat</l>
<l>si hars selues so uergat</l>
<l>Doe si der pinen wart geware</l>
<l>Dat si gaf okison an hare</l>
<l>Din euelbaren din uiant</l>
<l>Din fellen din si ginc in hant</l>
<l>Met harre clagen di si dede</l>
<l>Jdoch so besech wart hirmede</l>
<l>Sybilie die ijonfrowe goet</l>
<l>Dat si dis clagens auestoet</l>
<l>Ende oc gelouet heft met trowen</l>
<l>Dat si der welgerakder vrowen</l>
<l>Voertanemeer al sonder clagen</l>
<l>So dinen soude in haren daghen</l>
<l>Dat si dis soude loen ontfaen</l>
<l>So heuet si oc sent gedaen</l>
<l>Want siderdat die dinc geschide</l>
<l>So heuet si met meerren niede</l>
<l>Gedint der magt vtuercoren</l>
<l>Dan si gedaen hadde ie teuoren</l>
<l>Vandindat en sondere die sprac iegen hare sach</l>
<l>enen groten schijn blaken bouen hare.</l>
<l>.xxxi. Hort noch en ander Dat lutgarden.</l>
<l>Geschide. alse ons met waren warden.</l>
<l>Vertoegt die uite noch uan hare</l>
<l>Dat goet uersuegen nit ne ware</l>
<l>Want allen die in sonden leuen</l>
<l>Exempel es daeran gegeuen</l>
<l>Van goeden hope indindat si</l>
<l>Van sonden willen werden vri;</l>
<l>Ter vrowen tide was en man</l>
<l>Din ic genoemen nit ne can</l>
<l>Want sinen name ic nit ne weet</l>
<l>Die was ten sonden so gereet</l>
<l>Ende oc met commerliken daden</l>
<l>So sere binnen was verladen</l>
<l>Dat hem die hope onssonken was</l>
<l>Want alsic uan din mensche las</l>
<l>Dat alremeest der silen derde</l>
<l>Dat was dat alremeest begerde</l>
<l>Sijn herte; want hi din uiant</l>
<l>Al willens was gegaen in hant</l>
<l>Die hem te doene al euel rit</l>
<l>Mar got die alle dinge sit</l>
<l>Ende alre menschen herten kinnet</l>
<l>Ende oc so sere ons allen minnet</l>
<l>Dat hem ontfarmet onser noet</l>
<l>magt met door hand F ? bovengeschreven e: maget</l>
<l>Hi togde ontfarmechheide groet</l>
<l>Oc an den genen dis ic v</l>
<l>Gewagen hebbe al tote nv</l>
<l>Nv hoert in welkerhande wise</l>
<l>Die coninc uan din paradise</l>
<l>Die nit ne welt dat imen sterue</l>
<l>Jn sonden. mar dat lijf verwerue</l>
<l>Dat emmermeer geduren sal</l>
<l>Din mensche die so sere qual</l>
<l>Van groten sonden ende suaren</l>
<l>Sent teenen stonden dede uaren</l>
<l>Taiwires. dar lutgart die fine</l>
<l>Versochtt tin tiden plach tesine</l>
<l>Want sal hem imen staen in staden</l>
<l>Of terre saken it geraden</l>
<l>Dat sal lutgart die maget wesen</l>
<l>Die mengen hevet don genesen</l>
<l>Van groten sonden. die wel sere</l>
<l>Geuerret was uan onsen here</l>
<l>Ende alse hi tote aiwires quam</l>
<l>Lutgart die urowe die vernam</l>
<l>Dat hise gerne soude spreken</l>
<l>Es tin parlore wert gestreken</l>
<l>Ende alse quam die maget rene</l>
<l>Daer si din mensche uant allene</l>
<l>Hir mogdi horen wis si plach</l>
<l>Si boet hem schire goeden dach</l>
<l>Ende din festeerde alseof hi hare</l>
<l>Te rechte willecome ware</l>
<l>So was hi oc dat seldi weten</l>
<l>Want urindelike es si geseten</l>
<l>Bi hem daerneder omme don</l>
<l>Met staden hem en cort sermon</l>
<l>Ende hem vermanen sire baten</l>
<l>Daer heuet si in karitaten</l>
<l>Met corten warden hem mespriset</l>
<l>Die sonden. ende wech gewiset</l>
<l>Al welken hi sal moten gaen</l>
<l>Welt hi der sonden auestaen</l>
<l>Ende oc ter gods genaden comen</l>
<l>Die emmermeer sal sijn benomen</l>
<l>mengen met door hand H bovengeschreven e: menegen</l>
<l>Den genen die in houetsouden</l>
<l>Na desen liue werden uonden</l>
<l>Gelikerwijsdat dese was</l>
<l>Mar hoe hi sider dis genas</l>
<l>Wel recht es dat ic v ontbinde</l>
<l>Nadindat ict gescreuen vinde</l>
<l>Nv hort marakle harde schone</l>
<l>Die got die coninc uan den trone</l>
<l>Der maget teeren lit geschin</l>
<l>Ende oc te groter vromen din</l>
<l>Die was geseten daer bi hare</l>
<l>Eer godes brut lutgart die kare</l>
<l>Ten inde quam van harre spraken</l>
<l>Begonste lichten ende blaken</l>
<l>Omtrent die urowe aldaer si sat</l>
<l>En schijn so groet dat al die stat</l>
<l>Verclart daeraf began te sine</l>
<l>Gelijc uan enen sonneschine</l>
<l>Oc wart die godes brut lutgart</l>
<l>Van desen lichte so uerclart</l>
<l>Dat nit ne conde wel beschowen</l>
<l>Dat clare ansichte van der vrowen</l>
<l>Die mensche die dar sat beneuen</l>
<l>Oc hadde hi enen crijt gegeuen</l>
<l>Van vreesen. so was hi verssaget</l>
<l>En hadt gedaen die fine maget</l>
<l>Die hem uertroestte sinen moet</l>
<l>Mar eer hi uan der stede opstoet</l>
<l>Ende eer uergangen was die schijn</l>
<l>Wart hem berurt dat herte sijn</l>
<l>So crachtechlike. ende utermaten</l>
<l>Dat hi ne wiste hem hoe gelaten</l>
<l>Want een berowenesse groet</l>
<l>Gaf hem ter herten selken stoet</l>
<l>Bi godes wille. tirstdat hi</l>
<l>Die maget dire hi sat so bi</l>
<l>Sach mettin scine also uerclart</l>
<l>Dat hi die sonden nit gespart</l>
<l>En heft te uloekene an din tide</l>
<l>Mar riuelike al sonder mide</l>
<l>lees houetsonden</l>
<l>dar met door hand H bovengeschreven e: daer</l>
<l>scine met door hand H bovengeschreven h: schine</l>
<l>Began hi suchten ende karmen</l>
<l>Sodats der urowen oc ontfarmen</l>
<l>Begonste. want si wel vernam</l>
<l>Dat het uan groten rowe quam</l>
<l>Die hem tin stonden anewis</l>
<l>So lange was geplogen dis</l>
<l>Aldaer hi bi der vrowen sat</l>
<l>Ende op die namelike stat</l>
<l>Daer hi began din rowe doegen</l>
<l>Dat hem oc sprongen vten ogen</l>
<l>Wel groet die betterlike trane</l>
<l>Daer hi begonste met te dwane</l>
<l>Die sile itoe uan din mesdaden</l>
<l>Daer si noch sere af was verladen</l>
<l>Mar eer dat scheeden was gedaen</l>
<l>Heft hi din goeden hope ontfaen</l>
<l>Van beternessen. die teuoren</l>
<l>Jn hem algader was verloren</l>
<l>Dat heft si sent wel cont gemakt</l>
<l>Want siderdat hi was gerakt</l>
<l>Taiwires daerne dede uaren</l>
<l>Got dine wilde noch gesparen</l>
<l>So heuet hi uan haren sonden</l>
<l>Die sile ontcommert ende ontbonden</l>
<l>Want hi te biechten es gegaen</l>
<l>Aldaer so heuet hi ontfaen</l>
<l>Die penitencie. ende in vromen</l>
<l>Heft hi oc sent so toegenomen</l>
<l>Dat hi an sijn gerakde leuen</l>
<l>Wel goet exempel heft gegeuen</l>
<l>Hen allen diene sagen sent</l>
<l>Ende daer hi mede was bekent</l>
<l>Dos wart die goede mensche ontladen</l>
<l>Van sonden ende oc uan mesdaden</l>
<l>Daer hi teuoren lange met</l>
<l>Al sonder redene ende wet</l>
<l>Gebesegt hadde sinen tijt</l>
<l>Mar dat hireaue was geurijt</l>
<l>Dis plach hi danken ende louen</l>
<l>Den hogsten coninc van daerbouen</l>
<l>So heft hi oc met goeder trowen</l>
<l>Gedaen lutgarden der ijonfrowen</l>
<l>oc is interlineair toegevoegd, hand C</l>
<l>Die hem materie gaf warbi</l>
<l>Hi wart ontcommert ende uri</l>
<l>Van lachtere ende uan meswenden</l>
<l>Ende oc uan suaren houetsonden</l>
<l>Daer hi masschijn ware in bedoruen</l>
<l>En hadde hem gracie nit verworuen</l>
<l>Daer sine dede met bekiren</l>
<l>Lutgart die maget goedertiren</l>
<l>Vandindat hare onse vrowe oppenbarde en</l>
<l>dankde hare.</l>
<l>.xxxij. Noch hoert gi vrowen ende heeren.</l>
<l>En ander dat ic v sal leeren.</l>
<l>Wildijt onthouden dat te uromen</l>
<l>V. sal ende oc testaden comen</l>
<l>Want het es schone ende oppenbar</l>
<l>Ende oc en es het nit so suar</l>
<l>Te doene. menne moge in schine</l>
<l>Dis plegen sonder grote pine</l>
<l>Op enen nacht geuilt also</l>
<l>Dat blide. in hogen. ende uro</l>
<l>Mettin conuente was gestaen</l>
<l>Lutgart te koere. ende also saen</l>
<l>Alse in die kerke was begonnen</l>
<l>Tedeum. din die ijonge nonnen</l>
<l>Met hogen stemmen ende clar</l>
<l>Te stride songen alle daer</l>
<l>Ende op en uers dat staet darbinnen</l>
<l>Dat van der hogster koninginnen</l>
<l>Marien sprect in derre wijs</l>
<l>Nonhorruistivirginis</l>
<l>Die sanc geuil. lutgart die goede</l>
<l>Die oc met harde bliden moede</l>
<l>Dis singens plach aldaer si stont</l>
<l>Ende haren werdeliken mont</l>
<l>Tin uerse ondede aldar si vt</l>
<l>Der suter melodien lut</l>
<l>Te gode sendde al sonder mide</l>
<l>Aldaer ontfinc tin seluen tide</l>
<l>Van gode weder een prosent</l>
<l>Dis si ende ander menech sent</l>
<l>Genoet. ende achter erterike</l>
<l>Genitt noch menech dagelike</l>
<l>Want eer dat versekijn volquam</l>
<l>Tote vterum daert inde nam</l>
<l>Die coninc van den hogen trone</l>
<l>Hi gaf te sonderlingen lone</l>
<l>Der maget edel ende goet</l>
<l>Dat si dat versekijn verstoet</l>
<l>Die daerteuoren noit eer</l>
<l>En plach studeren min no meer</l>
<l>Op dat bedit uan din latine</l>
<l>Jdoch uan desen versekine</l>
<l>Dat uan der maget vtuercoren</l>
<l>Daer got af wilde sijn geboren</l>
<l>Om ons te loecene vten bande</l>
<l>Daer ons kaitiuen die uiande</l>
<l>Ter hellen wert met wilen traken</l>
<l>Gedichtet es met suter spraken</l>
<l>Was hare ontploken dat bedit</l>
<l>Mar watter sent es na geschit</l>
<l>Salic v seggen. hort na mi</l>
<l>Die maget edel ende vri</l>
<l>Die sonder waen was seker das</l>
<l>Dat in dat vers gelouet was</l>
<l>Die urie moeder ende maget</l>
<l>Die bouen Seraphine draget</l>
<l>Naest gode crone in hemelrike</l>
<l>Op hare knin omodelike</l>
<l>Dat si ter erden nedersanc</l>
<l>Ende aldos seide. vollen danc</l>
<l>So motti hebben maget rene</l>
<l>Die moeder ende magt allene</l>
<l>Sijt bouen werke uan naturen</l>
<l>Ende alle godes creaturen</l>
<l>Hermaket hebt met vwer dracht</l>
<l>Dat uan adames tide ontfacht</l>
<l>Tote v. hen allen die teuoren</l>
<l>Ter werelt worden ie geboren</l>
<l>Want dingle uan din paradise</l>
<l>Si louen v met groten prise</l>
<l>Bidis gi hebt se vro gemakt</l>
<l>An har getal dat was gelakt</l>
<l>Want gi sijt urowe die die stade</l>
<l>Daer lucifer ende sijn geswade</l>
<l>Ter hellen wert af sijn geuallen</l>
<l>Selt weder uullen met ons allen</l>
<l>Die sijn in godes brif gescreuen</l>
<l>Dis mote wi oc alle geuen</l>
<l>Met rechte v eweliken prijs</l>
<l>Want dat dat godes paradijs</l>
<l>Ons menschen es onploken nv</l>
<l>Gods utuercorne dats bi v</l>
<l>Bi vwer helpen maget uri</l>
<l>Ende utuercoren. so si wi</l>
<l>Verloesset van der hellen pine</l>
<l>Bidis so es het wale in schine</l>
<l>Dat v met allen rechte louen</l>
<l>Die heilege ingle ginderbouen</l>
<l>Ende oc wi menschen sekerlike</l>
<l>Hirneder in dit erterike</l>
<l>Want gi din godes sone ontfinget</l>
<l>Die ons kaitiuen heft uerdinget</l>
<l>Jegen den eweliken uader</l>
<l>Dos si wi comen allegader</l>
<l>Bi v te sonen maget fijn</l>
<l>Gebenedijt so motti sijn</l>
<l>Aldos so heft met goeder trowen</l>
<l>Lutgart gelouet onser urowen</l>
<l>Aldaer si lach in knigebede</l>
<l>Mar wetti wat die urowe dede</l>
<l>Die coninginge van den trone</l>
<l>Die bouen dingle spannen crone</l>
<l>Jn hemelrike; eer uer lutgart</l>
<l>Ten inde brachte dese wart</l>
<l>So quam die coninginne vrie</l>
<l>Die sterre van der zee. Marie</l>
<l>Die goedes moeder onse troest</l>
<l>Die alle kerstene heft verloest</l>
<l>Van suaren commere; ende lise</l>
<l>Brachte vtin hogen paradise</l>
<l>Wel clar en licht. dat scheen van hare</l>
<l>Gelijcdat al die kerke ware</l>
<l>Verlichtet binnen uan der sonnen</l>
<l>Mar dis en sagen nit die nonnen</l>
<l>geuen met door hand H bovengeschreven h: gheuen</l>
<l>v is interlineair toegevoegd, hand C</l>
<l>sonen met door hand H bovengeschreven e: soenen</l>
<l>spannent waarin t uitgekrabd, lees spannet</l>
<l>Noch wiene brachte en wiste engheene</l>
<l>Der urowen. dan lutgart alleene</l>
<l>Si sach se comen ende staen</l>
<l>Tirstdat dat knilen was gedaen</l>
<l>Dwers ouer iegen daer si stoet</l>
<l>Owi hoe wart lutgarden moet</l>
<l>Verhoegt doe si begonste schowen</l>
<l>Dat edele anschin uan der vrowen</l>
<l>Wel seggic v dat si so sere</l>
<l>Veruroijet wart. dat si nemmere</l>
<l>Gesingen. noch gedon ne conde</l>
<l>Die noten uligen vten monde</l>
<l>Mar sueech alstille. ende op die schone</l>
<l>Die daer quam varende vtin trone</l>
<l>Genendelike hare ogen scloch</l>
<l>Mar die wel sutelike loech</l>
<l>Te hare wert. dat was die maget</l>
<l>Die prijs uor alle urowen draget</l>
<l>Die urie. die gebenedijde</l>
<l>Si sprac aldos nv weset blide</l>
<l>Lutgart; aldaer si was gestaen</l>
<l>Want vwen danc hebbic ontfaen</l>
<l>Din gi mi hir nv teeren daedt</l>
<l>Dat louen hebdi wel bestaedt</l>
<l>Daer gi mi mede louet nv</l>
<l>Doe gi dat uersekijn dat tuAdliberandum</l>
<l>es begonnen</l>
<l>So hoge songet mettin nonnen</l>
<l>Mi teeren. ende uilt al mede</l>
<l>Dor minen wille in knigebede</l>
<l>Ende oc uerhoeget minen prijs</l>
<l>Doe gi dat sute virginis</l>
<l>Vertrokket datterbinnen steet</l>
<l>Gescreuen. want ic v dis weet</l>
<l>Wel groten danc. dis sit gewes</l>
<l>Want ouereen so wel mi es</l>
<l>Dat sute uersekijn gemikke</l>
<l>Dat elc die dat sal lesen dikke</l>
<l>Te minen loue. sonder waen</l>
<l>Dis sal wel groten danc ontfaen</l>
<l>Van minen kinde. ende oc uan mi</l>
<l>Dit willic dat v cundech si</l>
<l>Ende oc so uerre brenget voert</l>
<l>Dit bispel dat het si gehoert</l>
<l>Onder die urowen algemeene</l>
<l>Bede onder grote ende onder cleene</l>
<l>Dit doet lutgart al sonder mide</l>
<l>So seldi. want in allen tide</l>
<l>Hebbic v vonden willech gnoch</l>
<l>Te doene algader mijn geuoch</l>
<l>Getrowelike al sonder wanc</l>
<l>Dis wetic v so groten danc</l>
<l>Dat ict v sal din sone mijn</l>
<l>Tirstdat die termt sal leden sijn</l>
<l>Van vwen leuene. ewelike</l>
<l>Vergelden don in hemelrike</l>
<l>Nv blijft gesont. ende ic sal varen</l>
<l>Doe dese wart gesproken waren</l>
<l>So uoerenwech al sonder beiden</l>
<l>Die schijn met groter hastechheiden</l>
<l>Mettire maget vtuercoren</l>
<l>Dos heft dat uision verloren</l>
<l>Lutgart die goede aldaer si stoet</l>
<l>Doch wart verblischet so die moet</l>
<l>Der vrowen van din visione</l>
<l>Dat si uan irst began te doene</l>
<l>Met blider herten een gebet</l>
<l>Daer si uan irsten dankde met</l>
<l>Der goedes moeder onser urowen</l>
<l>Van harre moederliker trowen</l>
<l>Die si daer makede oppenbaer</l>
<l>Jndindat si was comen daer</l>
<l>Om hare wisen ende leeren</l>
<l>Dat alle die se plegen eeren</l>
<l>Gheert selen sijn uan haren kinde</l>
<l>Ende oc uan hare al sonder inde</l>
<l>Nv merket ende wel uerstaet</l>
<l>Al din proces dat es min raet</l>
<l>Van desen warden ghi die nu</l>
<l>Dit bispel hoert vertrekken v</l>
<l>Hebdi onthouden din proces</l>
<l>Die mate gnoch tonthoudene es</l>
<l>Van derre spraken lieue kinder</l>
<l>So radic v meerre ende minder</l>
<l>Met goeder trowen alse en man</l>
<l>Die vwer baten v wel an</l>
<l>Dat gi der hogster coninginnen</l>
<l>Met ere sonderlinger minnen</l>
<l>V. pijnt te wesene onderdaen</l>
<l>Want die te haren wille staen</l>
<l>Met vrier herten blidelike</l>
<l>Of sijn si arm of sijn si rike</l>
<l>Die gerne singen ochte lesen</l>
<l>Dat hare plegt gename wesen</l>
<l>Ochte anders volgen haren wille</l>
<l>Si oppenbarlic ochte stille</l>
<l>Jn welker wise dat het si</l>
<l>Si salse wel geloeuets mi</l>
<l>Op haren ijonsten dach verdingen</l>
<l>Ende oc te goeden inde bringen</l>
<l>Vandindat hare onse here leerde hoe hare hars</l>
<l>evenkerstens ontfarmen soude</l>
<l>.xxxiij. Sentdat ic v volseggen moet.</l>
<l>Die uite van der vrowen goet.</l>
<l>So salic v noch seggen een</l>
<l>Exempel dat mi so gereen</l>
<l>Ter herten. doe ict irsten las</l>
<l>Dat ikkeraf verhoget was</l>
<l>Want het mi dochte wesen schone</l>
<l>Nv suiget dan dat v got lone</l>
<l>Ende weder maket een gestille</l>
<l>Ende hoert dat ic v seggen wille</l>
<l>Het es geschit op enen dach</l>
<l>Dat quam lutgart aldaer si sach</l>
<l>Taiwires dor den closter gaen</l>
<l>En wiuekijn sere ongedaen</l>
<l>Out ende cranc. arm. ende nakt</l>
<l>Ende oc uan binnen so uerspakt</l>
<l>Dat si den doeden wel geleec</l>
<l>Want si was mager ende bleec</l>
<l>Ende al uerrumpen was hare hut</l>
<l>Daertoe so was gellegenvt</l>
<l>Jn hondert staden harentare</l>
<l>coninginnen met door hand H bovengeschreven h: coninghinnen</l>
<l>lees geslegen</l>
<l>Die drope. alseof si pakers ware</l>
<l>Daer si af dogde grote pine</l>
<l>Hare cleder waren uut chelkine</l>
<l>Gebutt beide achter ende uore</l>
<l>Nochtan so stonter selke schoere</l>
<l>Al ongebutt die was so groet</l>
<l>Dat mense toten liue al bloet</l>
<l>Dorsach. dos quam aldaer gecropen</l>
<l>Dat wiuekijn in goeder hopen</l>
<l>Dat men hare iwent geuen soude</l>
<l>Of gelt . of broet. of dat men woude</l>
<l>Want alles goedes hare gebrac</l>
<l>Al gaende rip si ende sprac</l>
<l>Pordeumerchi. ende andre wart</l>
<l>Die daertoe horden. mar lutgart</l>
<l>Die maget edel ende fijn</l>
<l>Doe si sach gaen dat wiuekijn</l>
<l>So kripende alse conen wel</l>
<l>Die arme liede die nit el</l>
<l>En hebben daer si met bedragen</l>
<l>Har leuen. dan dat si beijagen</l>
<l>Met haren biddene; enen rowe</l>
<l>Ontfinc die welgerakde urowe</l>
<l>Vandindat si din euenkersten</l>
<l>Sach wesen in so groter bersten</l>
<l>So groet; ende ene ontfarmenesse</l>
<l>Hadsi geweset ochte abdisse</l>
<l>Of priorinne. alsonder waen</l>
<l>Si hadt den wiue don verstaen</l>
<l>Met ere melder karitaten</l>
<l>Want eer si hadde also gelaten</l>
<l>Dat arme wijf van denen scheeden</l>
<l>Si hadse schoijen ende cleeden</l>
<l>Gedaen dis dages ende ontbiten</l>
<l>Aldos hare emmer soude quiten</l>
<l>Jegen din euenkersten. mar</l>
<l>Het was also geschepen daer</l>
<l>Dat sijs en hadde engheene macht</l>
<l>Lutgart. want si negheen ambacht</l>
<l>En droech tin tiden daer it an</l>
<l>Was te ueruane . mar nochtan</l>
<l>uore met door hand H bovengeschreven e: uoere</l>
<l>gelt met door hand H bovengeschreven h: ghelt</l>
<l>kripende met door hand H bovengeschreven e: kriepende</l>
<l>So gaf si dat si gheuen mochte</l>
<l>Want si int herte binnen sochte</l>
<l>Daer si den wiue mede gout</l>
<l>Dat was compassie menechfout</l>
<l>Die gaf si hare al sonder mide</l>
<l>So groet. dat si tin seluen tide</l>
<l>Met droeuer herten seide owach</l>
<l>Got die v wel vertrosten mach</l>
<l>Ende alle menschen urowe goet</l>
<l>Motu vertrosten vwen moet</l>
<l>Ende oc uerlichten vwe pine</l>
<l>Dit sprac die urowe al stillekine</l>
<l>Sodat dat wart nit vt en quam</l>
<l>Mettin den kir si lise nam</l>
<l>Ende es ter kerken wert gegaen</l>
<l>Want si ne conde nit gestaen</l>
<l>Aldaer si sach met conden oghen</l>
<l>So groet verdrit din wiue doegen</l>
<l>Dos ginc si wech bedroeuet sere</l>
<l>Mar ihesus die genadege here</l>
<l>Die hare was altoes getrowe</l>
<l>Doe hi uernam dat si uan rowe</l>
<l>Verladen was ende om wat saken</l>
<l>Met ere welgedichter spraken</l>
<l>Heft hi getrostet haren moet</l>
<l>Want daer sine utuercorne goet</l>
<l>Ter seluer stat daer si tedoene</l>
<l>Plach alle dage hare orisone</l>
<l>Geuallen lach op hare knin</l>
<l>Bedroeuet harde gnoch uandinDat</l>
<l>si dire armer creaturen</l>
<l>So sere werden sach te suren</l>
<l>Har leuen. ende si ne conste</l>
<l>Gedon gelicdat si hare onste</l>
<l>Der karitaten nit an hare</l>
<l>So horde lude ende oppenbare</l>
<l>Van bouen vtin paradise</l>
<l>Toespreken hare in menschen wise</l>
<l>Die maget ere stemmen lut</l>
<l>Die aldos seide mine drut</l>
<l>urowe met door hand H ? bovengeschreven u: urouwe</l>
<l>rowe met door hand H ? bovengeschreven u en toegevoegde nasaalstreep: urouwen</l>
<l>gelic met bovengeschreven i: geliic</l>
<l>Mine vtuercorne latet staen</l>
<l>.V. droeuen. wel hebdi gedaen</l>
<l>Dat gi te doene schuldech wart</l>
<l>Wel hebdi kare mijn lutgart</l>
<l>Vergouden heden uwe schout</l>
<l>Al sonder seluer ende gout</l>
<l>Die gi din armen wiuekine</l>
<l>Wart schuldech. want in grote pine</l>
<l>Litti dor haren wille wesen</l>
<l>.V. herte binnen. mar van desen</l>
<l>Al es het comen wel testaden</l>
<l>So willic dat gi sijt ontladen</l>
<l>Voertane. ende emmer weset uro</l>
<l>Dat het geschepen es also</l>
<l>Dat v dat gheuen es benomen</l>
<l>Sit uro dat het v es so comen</l>
<l>Dat gi v seluen wetet bloet</l>
<l>Tontladene anders menschen noet</l>
<l>Van selken ghichten ende mieden</l>
<l>Daer v ende andren closterlieden</l>
<l>Die closterlike willen leuen</l>
<l>Al dat gebruc af es ontgeuen</l>
<l>Warumme laetti dan lutgart</l>
<l>.V. herte wesen dos versuart</l>
<l>En wetti nit dat ic allene</l>
<l>Vwe porcie ben ende el negheene</l>
<l>Jc ben vwe portie ende v schat</l>
<l>Gelikerwijsdat gi mi dat</l>
<l>Vermonden pleget alse ghi</l>
<l>Dos in din salme segget mi</l>
<l>Portiomeadomine</l>
<l>Dat es lutgart no min no mee</l>
<l>En moetti suken buten desen</l>
<l>Mettesen goede laett v wesen</l>
<l>Gepaijt ende wel vergouden</l>
<l>Wildi dat portion behouden</l>
<l>Mar sidermeerdat ic v dan</l>
<l>Mi seluen gheue. ende ic v an</l>
<l>Dat gi mijns weset in gebruke</l>
<l>Ende ic v din tresoer ontpluke</l>
<l>Van allen graciliken goede</l>
<l>Wildi verlichten dat ermoede</l>
<l>Dis wiuekijns. so doet lutgart</l>
<l>Dat ic v rade al ongespart</l>
<l>Jc sal v wisen hoe gi selt</l>
<l>Din wiue gelden sonder gelt</l>
<l>Gerechte schout van karitaten</l>
<l>Gi selt se sonderlinge laten</l>
<l>Deelechtech wesen an dat goet</l>
<l>Dat gi met vrien wille doet</l>
<l>Dats an v lesen ende v singen</l>
<l>Ende oc an andre vfeningen</l>
<l>Uan karitateliken daden</l>
<l>Die menegen dikke staen in staden</l>
<l>Oc seldi bidden ouer hare</l>
<l>Dos sal si werden saen geware</l>
<l>Dat hare wel vergouden si</l>
<l>Want hare ende elken dis gi mi</l>
<l>Vermaent lutgart in vwen beden</l>
<l>Salic ontfangen te geneden;</l>
<l>Doe dese wart ten inde brachte</l>
<l>Die stemme. dire wel gedachte</l>
<l>Dat was die gods gebenedijde</l>
<l>Lutgart. al hadde si onblide</l>
<l>Geweset. nv al sonder waen</l>
<l>Sal si dis droeuens auestaen</l>
<l>Want got die coninc van den trone</l>
<l>Hi heft se minlic ende schone</l>
<l>Met suten warden brachtt daeraf</l>
<l>Daeromme si hem weder gaf</l>
<l>Wel groten lof ter seluer stede</l>
<l>Eer si din kir uan daenen dede</l>
<l>Ende alse dos met goeden staden</l>
<l>Der eeweliker gods genaden</l>
<l>Gedanket hadde. ende int geuoech</l>
<l>Gebeden hadde oc lange gnoch</l>
<l>Ouer dat arme wiuekijn</l>
<l>Na godes raet die maget fijn</l>
<l>So stont si op. ende altehant</l>
<l>Es si gegaen aldaer si uant</l>
<l>Sibilien die welgerakde</l>
<l>Daer ic v eer af kundech makde</l>
<l>gelden met door hand H bovengeschreven h: ghelden</l>
<l>gelt met door hand H bovengeschreven h: ghelt</l>
<l>En schone exempel dis v somen</l>
<l>Noch wel gedinkt. ende alse comen</l>
<l>Die maget was. daer si der stonden</l>
<l>Van sprekene hadde koeuer uonden</l>
<l>So sloch si vt. ende altemale</l>
<l>Die selue namelike tale</l>
<l>Der urowen seide al sonder sparen</l>
<l>Ende al die wart die hare waren</l>
<l>Geseget op din seluen dach</l>
<l>Daer si in knigebede lach</l>
<l>Ende alse toten inde alvt</l>
<l>Die welgerakde godes brut</l>
<l>Lutgart die redene hadde brachtt</l>
<l>Sybilie schire wart bedachtt</l>
<l>Dit int geuoch gelettert was</l>
<l>Ende al uerstont watso si las</l>
<l>Jn didsche. in walsche. ende in latine</l>
<l>Dat si uan desen versekine</l>
<l>Dat got der maget vtuerkoren</l>
<l>Geloefde selue daerteuoren</l>
<l>Besuken soude al dat bedit</l>
<l>Op auenture of si dis it</l>
<l>Daer mochte uinden dat lutgarden</l>
<l>Got selue ontbant met suten warden</l>
<l>Ende alse dat hadde onderstaen</l>
<l>Sybilie. lise es si gegaen</l>
<l>Jn die librarie dat si uant</l>
<l>Geloesde boeke. ende altehant</l>
<l>Ginc si besuken dat latijn</l>
<l>Op dat genoemde versekijn</l>
<l>Dat portiomea beginnet</l>
<l>Nv hort na mi die gode minnet</l>
<l>Ghi closterliede ghi die sijt</l>
<l>Jnt herte binnen wel geurijt</l>
<l>Van allen din dat toebehoert</l>
<l>Der werelt. merket ende hoert</l>
<l>Jc sal v seggen dat v sal</l>
<l>Wel greijen. eer sybilie al</l>
<l>Hadde ouerlesen dat si sochte</l>
<l>So uant si dat nit bat ne mochte</l>
<l>Noch properliker sijn uerclart</l>
<l>Van desen uersekine elc wart</l>
<l>dat waaraan met verwijzingsteken hierheen er in de marge toegevoegd, hand O, dus daer</l>
<l>Noch met gescrefte noch met monden</l>
<l>Dant got lutgarden hadde ontbonden</l>
<l>Vandindat si enen elijt uan godes haluen</l>
<l>troestte te uarne dar hi abt gekoren was</l>
<l>Uan enen clostre haddic tale.</l>
<l>Dis noch gedinkt v somen wale.</l>
<l>Die haffelghem genamet es</l>
<l>Wel mogdi mi geloeuen des</l>
<l>Dat ikkeraf sal seggen waer</l>
<l>Het es en closter wide maer</l>
<l>Ende een godshus uan hogen prise</l>
<l>Dat men in alreslachte wise</l>
<l>Met rechte loft in allen landen</l>
<l>En wildt oc vwer nimen andren</l>
<l>Noch dis verwassen laten hem</l>
<l>So soudic prisen haffelghem</l>
<l>Vor alle clostre die ic kinne</l>
<l>Want mi dis dunkt in minen sinne</l>
<l>Dat nie ne wart gestichtt abdie</l>
<l>Daer men so schone ghasterie</l>
<l>Of houden wilde. of houden conste</l>
<l>Noch daer men met so groter onste</l>
<l>Gemeenlic alle ghaste ontfinc</l>
<l>Noch seggic v en ander dinc</l>
<l>Dat men aldaer wel menech goet</l>
<l>Din armen alledage doet</l>
<l>Dats oppenbare wale in schijn</l>
<l>Want wie of wanen dat si sijn</l>
<l>Met lichten mogen si gewinnen</l>
<l>Die karitate van daerbinnen</l>
<l>Die al der werelt es gemeene</l>
<l>Want siin si groet of sijn si clene</l>
<l>Of sijn si wijf of sijn si man</l>
<l>Daer ghichte es wel bestadet an</l>
<l>Of sijn si ijonc of sijn si out</l>
<l>Der melder karitaten schout</l>
<l>Werdt hen vergouden sonder sparen</l>
<l>Dos werdet menech moederbaren</l>
<l>Verlichtet daer uan sire noet</l>
<l>Dat ere es ende vrome groet</l>
<l>Ware imen oc die wilde kinnen</l>
<l>Die contenanche uan daerbinnen</l>
<l>lees anden</l>
<l>Hi quame aldaer ende sage omtrent</l>
<l>Wis men daer plit in dat conuent</l>
<l>Hi merkede hoe men houdt aldaer</l>
<l>Die ordne iegen dat se elwaer</l>
<l>Gehouden es in suarte abdijen</l>
<l>Jc wane hi wel dis soude lijen</l>
<l>Opdat hi sage al din proces</l>
<l>Hoe daer die dinc geschepen es</l>
<l>Dat dese closter daer ic v</l>
<l>Dit bispel af begonste nv</l>
<l>Alse oc orcondet die nimare</l>
<l>Van allen clostren spigel ware</l>
<l>So es hi oc dats wale in schine</l>
<l>An menege ordenlike pine</l>
<l>Die men daer houdet vele bat</l>
<l>Dant elre doet in somer stat</l>
<l>Daer allen tijt uan hogen sange</l>
<l>Van lesene ende uan bedwange</l>
<l>En es so groet die koeuer nit</l>
<l>Oc es het menechwerf geschit</l>
<l>Dat omme leeren goede seden</l>
<l>Sijn comen daer uan andren steden</l>
<l>Persone beide ijonge ende oude</l>
<l>Warbidat menech in behoude</l>
<l>Es dikke bleuen uan sire eeren</l>
<l>Dergerre die daer quamen leeren</l>
<l>Den wech uan ordenliken daden</l>
<l>Die hem wel stonden sent in staden</l>
<l>Oc es geschit te mengen stonden</l>
<l>Alse ickeraf hebbe onderuonden</l>
<l>Dat uan din heren die dar waren</l>
<l>Begeuen. selke sijn geuaren</l>
<l>Berekken clostre ende abdijen</l>
<l>Elwar daer si ter prelacien</l>
<l>Verkoren worden ommedatDat</l>
<l>si geraket waren bat</l>
<l>Jn alre dogdeliker wise</l>
<l>Ende oc uerheuen meer in prise</l>
<l>Dan enege el van andren staden</l>
<l>Oc hebben bi der gods genaden</l>
<l>Die heren dire ic doe gewach</l>
<l>Sowaerso mense varen sach</l>
<l>Beijaget beide lof ende eere</l>
<l>Oc namentoe bi hen so sere</l>
<l>Die clostersteden daer si quamen</l>
<l>Dat sijs hen nit ne dorsten schamen</l>
<l>Want si uan wereliken goede</l>
<l>Aldaer si uonden dat ermoede</l>
<l>Ende oc uan ordenliken seden</l>
<l>Daer sise vonden tegeleden</l>
<l>Die wel versagen sonder mide</l>
<l>Aldos geschide oc teenen tide</l>
<l>Jn corten dagen hirteuoren</l>
<l>Dat een der heren wart gekoren</l>
<l>Jn enen closter abt tesine</l>
<l>Daer beide commer ende pine</l>
<l>Hem stont te dogene alse hem dochte</l>
<l>Eer hi gereformeren mochte</l>
<l>Ende al voldon dat daer gebrac</l>
<l>Daer beide leet ende ongemac</l>
<l>Hem stont te dragene eer hi soude</l>
<l>Din closter die doe was van schoude</l>
<l>Sere ondercomen vtermaten</l>
<l>Bi cranker waren uan prelaten</l>
<l>Die ambacht hadden daer gedregen</l>
<l>Ende selker ouerdaet geplegen</l>
<l>Warbi uan eren ende vromen</l>
<l>Die closter sere hadde afgenomen</l>
<l>Van allen vromeliken dingen</l>
<l>Jn die tenure weder bringen</l>
<l>Dis was die here in groten uare</l>
<l>Want hi des hoerde die nimare</l>
<l>Van dire abdien daer hi doe</l>
<l>Van niwes was gekosen toe</l>
<l>Dat so die closter was beschauen</l>
<l>Van eren beide ende oc uan hauen</l>
<l>Ende allen vromeliken goede</l>
<l>Dat beide commer ende ermoede</l>
<l>Ende ongemac met cleenre baten</l>
<l>Hem bleuen was van din vorsaten</l>
<l>Dis wart die goede man terade</l>
<l>Dat hi die riue gods genade</l>
<l>Besuken wilde. eer hi uan desen</l>
<l>Geloffast soude willen wesen</l>
<l>Nv hort hoe hi des sal beginnen</l>
<l>Die goede man hadde hem don kinnen</l>
<l>Der maget fijn ende vtuerkoren</l>
<l>Lutgarden wilen daerteuoren</l>
<l>Dat sal hem nu in staden staen</l>
<l>Jndindat sine wille ontfaen</l>
<l>Jn haren beden daer si af</l>
<l>Wel groet veruanc hen allen gaf</l>
<l>Die se besochten. nv hort dan</l>
<l>Wis plach die welgerakde man</l>
<l>Doe hi verhorde an die nimare</l>
<l>Dat hi aldos gekosen ware</l>
<l>Te werdene abt in vremden lande</l>
<l>Daer hi die seden nit ne kande</l>
<l>Dergerre daer hem stont gebot</l>
<l>Te dragene ouer. wilde got</l>
<l>Dat hijs met eeren mochte plegen</l>
<l>So sat hi op ende es gekregen</l>
<l>Taiwires wert al stillekine</l>
<l>Daer godes brut lutgart die fine</l>
<l>Tin tiden dikke was versochtt</l>
<l>Daer voer hi. want hem heft gedochtt</l>
<l>Al oppenbare in sinen wane</l>
<l>Dat pijnlic ware hem tonderstane</l>
<l>Dat ambacht sonder haren raet</l>
<l>Want si was al sijn toeuerlaet</l>
<l>Ende alle quam die goede man</l>
<l>Die niwe elijt daer hi gewan</l>
<l>Der urowen koeuer. altehant</l>
<l>So sloch hi an. ende hare ontbant</l>
<l>Sine auenture alvt vt ende vt</l>
<l>Daerna bat hi der godes brut</l>
<l>Lutgarden vele omodelike</l>
<l>Dor gode van den hemelrike</l>
<l>Dat sire hem toe geraden wilde</l>
<l>Ende harre beden wesen milde</l>
<l>Opdat die dinc also volquame</l>
<l>Sodat hi mochte al sonder blame</l>
<l>Te eeren gods in sinen dagen</l>
<l>Dambacht uan sire abdijen dragen</l>
<l>Tirstdatter magt gebenedijt</l>
<l>Die goede man die niwe elijt</l>
<l>Hadde ouer hem also gebeden</l>
<l>lees alse</l>
<l>Met schonen worden welbesneden</l>
<l>Gaf hem antwerde al sonder beide</l>
<l>Die maget weder ende seide</l>
<l>Mijn sute urint sentdat v dan</l>
<l>Got selue wel der eeren an</l>
<l>Dat hi bi v welt restoreren</l>
<l>Din closter. ende reformeren</l>
<l>Die ordne. ende v sonderlinge</l>
<l>Daertoe verkiset dat die dinge</l>
<l>Gebetert werden daer bi v</l>
<l>Die sijn al ongebetert nv</l>
<l>Wel seggic v so es mijn raet</l>
<l>Dat gi met trowen onderstaet</l>
<l>Te dragene al dat got gebidt</l>
<l>Ende v der pinen so geniedt</l>
<l>Die v te dragene es uerschenen</l>
<l>Aldaer gi uart. dat aldenghenen</l>
<l>Die tuuuer scholen selen gaen</l>
<l>Die doere al wide si ontdaen</l>
<l>Van alre goeder toechgenessen</l>
<l>Sodat niman ne moge messen</l>
<l>An v van helpen noch van rade</l>
<l>Mar allewege maket stade</l>
<l>Te toegene elken diet begert</l>
<l>Den rechten wech te gode wert</l>
<l>Ware imen oc die nin onthilde</l>
<l>Dat ghi hem leeret. noch en wilde</l>
<l>.V. onderdanech wesen nit</l>
<l>Daertoe ne sparet noch verdrit</l>
<l>Noch ongemac. mar din ter uart</l>
<l>Kastijet. want sowieso spart</l>
<l>Alse v wel condech es. die roede</l>
<l>Gelijcdat salamon die uroede</l>
<l>Ons leert. hets waer dat hi sijn kint</l>
<l>Verkorenlike nit ne mint</l>
<l>Daeromme radic v met trowen</l>
<l>Dat gi v pijnt alomme schowen</l>
<l>Eende elken na dat hem betamet</l>
<l>V. conformeert; want die hem schamet</l>
<l>En welt nit harde sijn beschouden?</l>
<l>Die krigel sijn ende hen verbouden</l>
<l>Men moet se schelden ende dwingen</l>
<l>Sal mense wel te pointe bringen</l>
<l>Aldos so motti igewelken</l>
<l>V. conformeren. ende selken</l>
<l>Met beden. selken oc met slagen</l>
<l>Don dordenlike seden dragen</l>
<l>Die closterlieden toebehoren</l>
<l>Dos seldi dommen ende doren</l>
<l>Dos seldi riesen ende uroeden</l>
<l>Den quaden oc gelijc den goeden</l>
<l>Vergelden metter volre maten</l>
<l>Gerechte schout van karitaten .</l>
<l>Hebdi onthouden kare mijn</l>
<l>Die wart die v geseget sijn</l>
<l>So werkt darna. want ouerwaer</l>
<l>So seggic v. al saelt v suar</l>
<l>Jn dat beghin te doene wesen</l>
<l>Wildi gestadech sijn in desen</l>
<l>Ende des in vfeningen staen</l>
<l>Gi selets groten lof ontfaen</l>
<l>Ende oc uan commere ende schaden</l>
<l>Seldi din closter schire ontladen</l>
<l>Oc willic dat v condech si</l>
<l>Want gi hi comet tote mi</l>
<l>Al es het mate. om mijn gebet</l>
<l>Dat ikker v sal helpen met</l>
<l>Jn allen tiden sonder wanc</l>
<l>Nv uart den riuen godes danc</l>
<l>Motti beijagen ende comen</l>
<l>Telest. ter eweliken vromen</l>
<l>Dat lonu got die melde vader</l>
<l>Sprac die elijt nv. es algader</l>
<l>Vergaen die tuiuel die mi warr</l>
<l>Dat ic allene varen darr</l>
<l>Jn vremden lande om een ambacht</l>
<l>Tedragene ouer mine macht</l>
<l>Dat doet die troest uan vwen warden</l>
<l>Want si uan stukken die mi suarden</l>
<l>Vertrostet hebben minen moet</l>
<l>Dis hebbet danc ijonfrowe goet</l>
<l>Mar ene bede biddic v</l>
<l>Dats dat gi gaetenwege nv</l>
<l>Daerinwert eer ic v ontfare</l>
<l>Gebenedijde godes kare</l>
<l>Ende ouer mi doet ene bede</l>
<l>Daer ic beuolen bliue mede</l>
<l>Van vwenthaluen ewelike</l>
<l>Den coninc van den hemelrike</l>
<l>Jc louet sprac die maget rene</l>
<l>Doe stont si op ende es allene</l>
<l>Ter kerken wert also gekregen</l>
<l>Daer sal si ere beden plegen</l>
<l>Met urier herten die wel saen</l>
<l>Van gode wesen sal ontfaen</l>
<l>Want got die alles heft gewout</l>
<l>Hi was lutgarden ie so hout</l>
<l>Ende oc uan allen din so milde</l>
<l>Dat si an hem verweruen wilde.</l>
<l>Dat hare en was onsseget nit</l>
<l>Dis si begerde; mar nv sijt</l>
<l>Aldosterwijs geschide nv</l>
<l>Want ouerwaer so seggic v</l>
<l>Nadindat ic gescreuen uinde</l>
<l>Dat eer die bede quam ten inde</l>
<l>So gaf die coninc van den trone</l>
<l>Der maget een litteeken schone</l>
<l>Warbi si schire wart gewes</l>
<l>Dat got die vol genaden es</l>
<l>Hare onste wel dis si hem bat</l>
<l>Nv hort hoe si sent wiste dat</l>
<l>Aldaer si lach op hare knin</l>
<l>Ende harre beden soude plin</l>
<l>So quam geulogen ouer dwers</l>
<l>Een sire boden die en vers</l>
<l>Dat in din soutere es gescreuen</l>
<l>Met hoger stemmen heft verheuen</l>
<l>Ende aldos segede expectans</l>
<l>Darna so uolgede altehans</l>
<l>Dat expectauitdominumEtintendit.</l>
<l>nv hebdi sum</l>
<l>Gehort van desen versekine</l>
<l>Die wart. mar selk in din latine</l>
<l>Wart daer gewandelt. dats michi</l>
<l>Daerouer sprac die bode ei</l>
<l>Ende expectauit metter .t.</l>
<l>Mar om wat saken dese twee</l>
<l>Gewandelt waren wildijt weten</l>
<l>Jc segget v. uan din propheten</l>
<l>Der hogster een dat was dauid</l>
<l>Die godes urint. hi dochtte dit</l>
<l>Mar dis hi uan hem seluen sprac</l>
<l>Doe hi dat versekijn vertrac</l>
<l>Daeromme es michi daer gebrieuet</l>
<l>Want igewelken dat gerieuet</l>
<l>Aldaer hi uan hem seluen sprekt</l>
<l>Mar dis dat vers nv was getrekt</l>
<l>Tin; daer die maget ouer bat</l>
<l>Daeromme was gewisselt dat</l>
<l>Omme .ei. want also die tale</l>
<l>Gedregt. dat wetti some wale</l>
<l>Die v verstaet op dat latijn</l>
<l>Mar wat bedidt dat uersekijn</l>
<l>Wildi salic v seggen voert</l>
<l>Dat wel die bede was gehoert</l>
<l>Die doe lutgart die urowe dede</l>
<l>Dat wasser onderscheeden mede</l>
<l>Want aldos ludden dese wart</l>
<l>Tin here wert. die sine vart</l>
<l>En hadde noch nit al bereiddt</l>
<l>Al hopende heuet hi ontbeidt</l>
<l>Der gods genaden: ende si</l>
<l>Sal hem tin varne wesen bi.</l>
<l>Dit eist bedit van din latine</l>
<l>Mar godes vrint lutgart die fine</l>
<l>Doe si dat uers dat daer van gode</l>
<l>Gesendet was met sine bode</l>
<l>Vernomen hadde. al was dat sake</l>
<l>Dat hare onkondech was die sprake</l>
<l>Jn dat parloer es si nochtan</l>
<l>Gekirt. daer si din goeden man</l>
<l>Gelaten hadde. ende also saen</l>
<l>Alse een salut daer was gedaen</l>
<l>Jn beiden siden. so slochvt</l>
<l>Die welgerakde godes brut</l>
<l>lees dichtte</l>
<l>Ende een vertrek begonste dis</l>
<l>Hoe groten troest hare anewis</l>
<l>Doe si dat beden onderstont</l>
<l>Oc heft si uan din verse cont</l>
<l>Gemaket hem al din proces</l>
<l>Gelijcdat v vertrokken es</l>
<l>Daerna so bat hem oc in rade</l>
<l>Die vrowe goet dat hi wel dade</l>
<l>Ende onderstonde sijn ambacht</l>
<l>Met trowen. want die godes cracht</l>
<l>En soude hem nemmermeer failliren</l>
<l>Dos heft die maget goedertiren</l>
<l>Met suten warden al uerdreuen</l>
<l>Din tuiuel. ende troest gegeuen</l>
<l>Warbidat hi terade wart</l>
<l>Dat hi din hogen graet optart</l>
<l>Van dire abdijen. ende ontfinc</l>
<l>Die croche. dat hem sent verginc</l>
<l>Te groten eeren. want in vromen</l>
<l>Heft so dat godshus toegenomen</l>
<l>Bi sinen tide ende euen lanc</l>
<l>Dat hi die heeren daer bedwanc</l>
<l>Die hi te dwingene hadde ontfaen</l>
<l>Dat metter godes helpen saen</l>
<l>Die closter buten ende binnen</l>
<l>Wart reformert in allen sinnen.</l>
<l>Vandindat hare ene heilege ijonfrowe</l>
<l>oppenbarde ende seide haren name.</l>
<l>xxxv En schone exempel ende en goet.</l>
<l>Dat ic v noch vertrekken moet.</l>
<l>So uindic in der urowen vite</l>
<l>Bescreuen. dat die iacobite</l>
<l>Bruder damaes van bellengem</l>
<l>Daer tellet ouerwaer van hem</l>
<l>Want hi was selue dint geschide</l>
<l>Mar donkerlike hi dis beghide</l>
<l>Alseochtt van heme nit ne ware</l>
<l>Nv hoerterna; die predekare</l>
<l>Hi was gegaen op enen tijt</l>
<l>die is interlineair toegevoegd, hand C</l>
<l>bellengem met door hand C bovengeschreven h: bellenghem</l>
<l>Gelijcdat hi daer selue lijt</l>
<l>Jn sinen boeke int walsche lant</l>
<l>Jn enen closter daer hi uant</l>
<l>Beslegen werdelike allene</l>
<l>Jn enen diren marbelstene</l>
<l>Dat heilegdom van ere maget</l>
<l>Dat langen tijt daer was verdaget</l>
<l>Ende oc so menech ijar gehouden</l>
<l>Dat noch den ijongen noch den ouden</l>
<l>En conste nit gedinken das</l>
<l>Dat het daerin beslegen was</l>
<l>Jedoch men hadt gehouden daer</l>
<l>Van aure taure menech ijaer</l>
<l>Jn werdechheiden harde groet</l>
<l>Bi derre saken hi onsloet</l>
<l>Din steen. ende datterbinnen lach</l>
<l>Met goeden staden hi besach</l>
<l>Mar nit ne uant hi darteneuen</l>
<l>Jn walsch noch in latijn gescreuen</l>
<l>Daer hi dat heilegdom besochte</l>
<l>Warbidat hi bekinnen mochte</l>
<l>Hoedat degene was genamet</l>
<l>Die in dat marbre lach bekramet</l>
<l>Noch wie si was noch uan wat lande</l>
<l>Dis hadde beide rowe ende ande</l>
<l>Die goede man die iacobijn</l>
<l>Die dis gewes begerde sijn</l>
<l>Want hem en dochte nit geuoege</l>
<l>Sowie dat heilegdom besloege</l>
<l>Jn marbre ochte in andren vare</l>
<l>Dat hi dis namen daer vergate</l>
<l>Warbi men soude mogen kinnen</l>
<l>Wat sante ware. of wat santinnen</l>
<l>Dis heilegdom daerbinnen lage</l>
<l>Want daer men wel bescreuen sage</l>
<l>Die namen uan din godes urinden</l>
<l>Ende welker eren si verdinden</l>
<l>Jn haren tide in erterike</l>
<l>Daer plage men meer dagelike</l>
<l>Die tueffenne in der liede mont</l>
<l>Dan daer die name af ware ontkont</l>
<l>Ende oc verheffen meer in loue</l>
<l>Jn keisers ende in conings houe</l>
<l>lees vate</l>
<l>Ende ouer al die werelt breet</l>
<l>Want daer men dsnamen nit ne weet</l>
<l>Temin versoeket men din sant</l>
<l>Aldos so was oc onbekant</l>
<l>Die maget dire ic doe gewach</l>
<l>Doraldat si beslegen lach</l>
<l>Jnt marber na den ouden sede</l>
<l>Mar wetti wat die broeder dede</l>
<l>Die dis was rowech ende onuro</l>
<l>Dat hi beslegen sach also</l>
<l>Die maget sonder haren name</l>
<l>Hi pensde wart dat hi noch quame</l>
<l>Taiwires toter maget fijn</l>
<l>Daer dikke plach berechtet sijn</l>
<l>Wel menech af na sijn geuoch</l>
<l>Vandindat hi int herte droch</l>
<l>Dat hi lutgarden dinen soude</l>
<l>Berechten wel opdat si woude</l>
<l>Dat onderstaen soude emmer vragen</l>
<l>Wat namen hadde ijo gedragen</l>
<l>Die in din sarke lach beslegen</l>
<l>Want gracie hadde si verkregen</l>
<l>Dat si volbrengen mochte wale</l>
<l>Van selken stukken altemale</l>
<l>Dat si begerde. nv hort dan</l>
<l>Wis heft geplon die goede man</l>
<l>Hi quam in corten dagen sider</l>
<l>Eer hi te lande kirdewider</l>
<l>Taiwires int parlor gestreken</l>
<l>Dat hi lutgarden wilde spreken</l>
<l>Van saintteron. dat heft hi saen</l>
<l>Der fenestriren don uerstaen</l>
<l>Ende alse comen was die urowe</l>
<l>Op minne. ende op gerechte trowe</l>
<l>Hit sine siin groet willecome</l>
<l>Got geue v deewelike vrome</l>
<l>Die broeder seide aldaer hi stoet</l>
<l>Jc ben hir comen vrowe goet</l>
<l>Om v te vragene ene dinc</l>
<l>Mettesen nedersitten ginc</l>
<l>Die bruder. ende oc es geseten</l>
<l>Bi hem lutgart. die wilde weten</l>
<l>Wat hi begerde. of wat het ware</l>
<l>op e volgt een uitgekrabd beentje van n, lees dine</l>
<l>Dat hi besuken wilde an hare</l>
<l>Mettesen sloch die bruder vt</l>
<l>Ende al uertrac der godes brut</l>
<l>Hoedat hi quam int uuaalsche lant</l>
<l>Jn enen closter daer hi uant</l>
<l>Jn enen schonen mabelsteen</l>
<l>En cors geleget. daeraf scheen</l>
<l>Dat sonder sake en mochte nit</l>
<l>Bi ouden tiden siint geschit</l>
<l>Dat het daer lage also verwrachtt</l>
<l>Mar nit ne waren welbedachtt</l>
<l>Die dat beslogen in din vate</l>
<l>Al waest gedaen op karitate</l>
<l>Dat si dis namen nit ne screuen</l>
<l>Want ongenoemt hi ware bleuen</l>
<l>Bi roekeloser vfeningen</l>
<l>Dis soudene gerne weder bringen</l>
<l>Die broeder in der liede mont</l>
<l>Sodat hi weder worde cont</l>
<l>Din ommesaten van den lande</l>
<l>Aldos geclaget heft sine ande</l>
<l>Van derre dinc met droeuen warden</l>
<l>Der vrier godes brut lutgarden</l>
<l>Die goede man die iacobijn</l>
<l>Darna bat hi der maget fijn</l>
<l>Dat si besochte an onsen here</l>
<l>Met beden dor der maget eere</l>
<l>Daer dit gedichte af es geschert</l>
<l>Want si wel eeren schene wert</l>
<l>Dat hi vertogede oppenbare</l>
<l>Met welken name dat si ware</l>
<l>Genamet ende wis si plach</l>
<l>Jn haren dagen. daert gewach</l>
<l>Af was te niute algader bleuen</l>
<l>Bidindats nit ne was gescreuen</l>
<l>Doe dit vertrec al was gedaen</l>
<l>So es die maget opgestaen</l>
<l>Die sine bede gerne ontfinc</l>
<l>Ende es gegaen van derre dinc</l>
<l>Voldon dat hare was beuolen</l>
<l>Dat allen menschen was uerholen</l>
<l>Die ommegaen der werelt inden</l>
<l>Dat sal lutgart nv onderuinden</l>
<l>Nv hort ic sal v wonder seggen</l>
<l>Tirstdat lutgart begonste leggen</l>
<l>Die knin ter erden daer si soude</l>
<l>Te gode bidden dat hi woude</l>
<l>Want alle dinc hem kundech waren</l>
<l>Dergerre name hare oppenbaren</l>
<l>Ende oc vertoegen har geslachte</l>
<l>Daer die nimare hare aue brachte</l>
<l>Die broeder diet begerde weten</l>
<l>Want dat dis namen was vergeten</l>
<l>Ende oueral daer men besloege</l>
<l>En heilegdom. groet ongeuoege</l>
<l>Hem dochte wesen ende ommate</l>
<l>Dat men dis namen dar uergate</l>
<l>So quam uan bouen uten trone</l>
<l>Vor alle creaturen schone</l>
<l>Die si ter werelt ie gesach</l>
<l>Verlichtet clarre dan die dach</l>
<l>En magedijn van hogen prise</l>
<l>Daer wel betoegede af die wise</l>
<l>Dat het uan godeshaluen daer</l>
<l>Gesendet ware. want so claer</l>
<l>En sach si noit creature</l>
<l>Die uan menscheiden droch figure</l>
<l>Ende alse quam die schone maget</l>
<l>Die ijogdelik ende ongedaget</l>
<l>Lutgarden dochte aldaer si lach</l>
<l>Ende die uan uerren comen sach</l>
<l>So na der vrowen dat si mochte</l>
<l>Hare oppenbaren wat si sochte</l>
<l>Hirneder in dit erterike</l>
<l>So sprac si wel gestadelike</l>
<l>Jn derre wijs der urowen toe</l>
<l>Ende seide wat ic hir nv doe</l>
<l>Wildi lutgart dat seggic v</l>
<l>Dat ic hirneder come nv</l>
<l>Dat hebdi maget welgedegen</l>
<l>Met vwer beden nv uercregen</l>
<l>Jc ben degene ver lutgart</l>
<l>Daer gi berechtt af gerne wart</l>
<l>Hoe ic genamet wilen was</l>
<l>Daer v die broeder dant thomas</l>
<l>So groet die ande af heft geclaget</l>
<l>Dat benic. welgerakde maget</l>
<l>Wildi oc weten minen name</l>
<l>Ende hoe ic leefde sonder blame</l>
<l>Jn minen dagen wilenere</l>
<l>So es wel recht dat ict v lere</l>
<l>Nv hort na mi dan maget fijn</l>
<l>Osanna was die name mijn</l>
<l>Jn schollant so wasic geboren</l>
<l>Wel lange wilen hirteuoren</l>
<l>Dis conings dochter van den rike</l>
<l>Wasic. die hilt geweldelike</l>
<l>Siin lant. ende oc der coninginnen</l>
<l>Mar also saen alse ic bekinnen</l>
<l>Mochte in mi seluen; dat gedwas</l>
<l>Al derre werelt eere was</l>
<l>Ende oc dat men dat hogste goet</l>
<l>Met arebeide copen moet</l>
<l>Diet hebben sal na desen liue</l>
<l>Sodat het eewelike bliue</l>
<l>So lietic uader ende moeder</l>
<l>So litic suster ende broeder</l>
<l>Mage ende vrint. ende al dat mi</l>
<l>Verschenen was verre ende bi</l>
<l>Borghe ende lant. haue ende schat</l>
<l>Ende alsic hadde algader dat</l>
<l>Gelaten sonder imens raet</l>
<l>Want got hi was mijn toeuerlaet</l>
<l>Die mi doe makde licht die pine</l>
<l>So streek ic wech al stillekine</l>
<l>Beide ouer zee ende ouer mere</l>
<l>Aldosterwis so quamic here</l>
<l>Gewandelt in dit walsche lant</l>
<l>Ter seluer steden daer mi uant</l>
<l>Die goede man die predekare</l>
<l>Daer dochte mi dar nutte ware</l>
<l>Dat ikker bleue. so dedic</l>
<l>Jc bleef er sider een goet stic</l>
<l>Mettin geburen van den lande</l>
<l>Daer men mi sider wel bekande</l>
<l>Daer vfendic dach ende nacht</l>
<l>Din godes dinst na mine macht</l>
<l>Jn langen wakene ende in pinen</l>
<l>lees dat</l>
<l>Jn vastene ende in disciplinen</l>
<l>Jn beden ende in andren dingen</l>
<l>Die mi die godes cracht volbringen</l>
<l>So dede aldaer ter seluer stont</l>
<l>Dat ikker wart al namekont</l>
<l>So lange bleuic sider daer</l>
<l>Jn derre wijs. dat menech ijar</l>
<l>Leetouer. ende menech dach</l>
<l>Daer men mi dikke binnen plach</l>
<l>Te uisiterne. want omtrent</l>
<l>Wasic tin tiden wel bekent</l>
<l>Mar doe genaket was die stonde</l>
<l>Die ic beschiwen nit ne conde</l>
<l>Dat mi die doet dat lijf benam</l>
<l>Got din mijn leuen wel bequam</l>
<l>Hi brachte mi te schoenre doet</l>
<l>Want hi met eeren wrde groet</l>
<l>Die sile in sinen paradise</l>
<l>Nv hort lutgart. in derre wise</l>
<l>So leuedic in dat ellinde</l>
<l>Ende aldos brachtic toten inde</l>
<l>Mijn leuen hir in erterike</l>
<l>Jdoch salic verwendelike</l>
<l>Met allen santen ghinderbouen</l>
<l>Ende ewelike oc gode louen</l>
<l>Mar doe ic uan der werelt schit</l>
<l>Ende ic dat arme leuen lit</l>
<l>Al waest ten besten mi vergaen</l>
<l>Nochtan so was wel menech traen</l>
<l>Gelaten. ende menech karmen</l>
<l>Gesegt van riken ende uan armen</l>
<l>Die alle clagden har verlis</l>
<l>Ende alle waren droeue dis</l>
<l>Ende onuerduldech. dat mijn leuen</l>
<l>Voert emmermeer hen was ontgeuen</l>
<l>Te derre werelt . want te mi</l>
<l>Vroch ende spade plagen si</l>
<l>Te comene. ende bi genaden</l>
<l>Onss heren. worden si ontladen</l>
<l>Van mengen commere ommedatDat</l>
<l>ic uor hen tegode bat</l>
<l>Dos wardic daer in minen dagen</l>
<l>So liefgetal. dat menech clagen</l>
<l>Van din geburen was gedaen</l>
<l>Doe mi dat leuen was ontgaen</l>
<l>Hirbi so quam doe ic verschit</l>
<l>Dat sijs ne wilden laten nit</l>
<l>Sine hebben met wel groter werden</l>
<l>Mijn lijc aldaer gedaen ter erden</l>
<l>Daer lach het lange sent alstille</l>
<l>Mar sider bi den godes wille</l>
<l>Het es verresen. ende allene</l>
<l>Geleget in den marbelstene</l>
<l>Daer heuet oit sent gelegen</l>
<l>Verwrachtet ende welbeslegen</l>
<l>Gelijcdat v die broeder seide</l>
<l>Mar die die grote werdechheide</l>
<l>Mi daden. doe si oc tegingen</l>
<l>Doraldat din nakomelingen</l>
<l>Van hen mijn name was geuestt</l>
<l>Dis hebben sent nochtan gemest</l>
<l>Die quamen na. want sijs vergaten</l>
<l>Aldos te noemene es gelaten</l>
<l>Van ouden tiden tote nv</l>
<l>Lutgart mijn name din ic v</l>
<l>Gemaket hebbe weder cont</l>
<l>Jc vareenwech nv blijft gesont;</l>
<l>Na desen worden henen schit</l>
<l>Die daer en wilde letten nit</l>
<l>Osanna die gebenedijde</l>
<l>Oc es in hogen ende blide</l>
<l>Die maget weder opgestaen</l>
<l>Ende es tin broeder wert gegaen</l>
<l>Ende alse quam in dat parloer</l>
<l>Die urowe. rip si lise ophoer</l>
<l>Din goeden man din predekare</l>
<l>Om hem tetelne die nimare</l>
<l>Die hi begerde sere weten</l>
<l>Es si bi hem aldaer geseten</l>
<l>Doe sloch hem vt al sonder beide</l>
<l>Lutgart die maget ende seide</l>
<l>Dat selue algader so si conde</l>
<l>Dat best volbrengen menten monde</l>
<l>Dis si enlettel daerteuoren</l>
<l>Der maget schone ende vtuerkoren</l>
<l>Don hoerde ende oppenbaer gewach</l>
<l>Daer si in kniegebede lach</l>
<l>Owi ho blide wart die here</l>
<l>Die daerteuoren hadde mere</l>
<l>Bedroft gesijn dan int geuoech</l>
<l>Owi hoe hem dat herte loch</l>
<l>Doe hem genoemet was die name</l>
<l>Osanna. die hem so bequame</l>
<l>Te horne was. dat van blischapen</l>
<l>Die ogen hem begonden sapen</l>
<l>Daer hem die trane lipen vt</l>
<l>Ende alse dos die godes brut</l>
<l>Din goeden man terasten wale</l>
<l>Gesettet hadde. ene andre tale</l>
<l>Al uoruoets heuet si begonnen</l>
<l>Ende seide. wel soudic v onnen</l>
<l>Dat tote v seluen selue quame</l>
<l>Die maget vri. ende haren name</l>
<l>V. selue liede . ende al dat v</l>
<l>Gesegt uan hare es tote nv</l>
<l>Met haren werdeliken monde</l>
<l>.V. selue segede. ende ontbonde</l>
<l>So souddijs mi te bat geloeuen</l>
<l>Ach ver lutgart wildi mi roeuen</l>
<l>Van minen sine ; antwerde gaf</l>
<l>Die broeder; mar des cometaf</l>
<l>Dat gi mi segget dats van din</l>
<l>Wetgot dat spade sal geschin</l>
<l>Dat wetic wel al oppenbare</l>
<l>Want ic dis harde onwerdech ware</l>
<l>Dat ic die maget soude schowen</l>
<l>Oc seggic .v. in rechten trowen</l>
<l>Dat ics wel gerne sal ontberen</l>
<l>Want lichte ic soude mi verueren</l>
<l>Wel harde. wart dat ic se sage</l>
<l>Bi nachte comen of bi dage</l>
<l>Met haren schine te mi wert</l>
<l>Sidi so lichte dan veruert</l>
<l>lees metten</l>
<l>lees sinne</l>
<l>Lutgart die maget weder sprac</l>
<l>Nv suigt ende houdet v gemac</l>
<l>Van desen stukken. al si wi</l>
<l>Onwerdech dis. ic. ende ghi</l>
<l>Dat wi die maget welgedegen</l>
<l>Beschowen souden. dar gi iegen</l>
<l>Hebt v gebreken ghallegeert</l>
<l>Die maget die gecompereert</l>
<l>Din santen es uan paradise</l>
<l>Si es wel wert dat mense prise</l>
<l>Jn allen marchen ende lande</l>
<l>Ende oc dat mense wel bekande</l>
<l>Bi haren name; sonder waen</l>
<l>En soude wesen nit mesdaen</l>
<l>Na desen warden een gestille</l>
<l>Des was gemakt. mar eist v wille</l>
<l>Jc seggv watter sider na</l>
<l>Geschide. nadat ict versta</l>
<l>Die selue man die iacobijn</l>
<l>Daer dese tale af heft gesijn</l>
<l>Ter seluer nacht dat hem lutgart</l>
<l>Die stukken hadde also verclart</l>
<l>Alse icse v hebbe nv geseget</l>
<l>Gelijcdat men te doene pleget</l>
<l>Daer men der rasten welt gebruken</l>
<l>Te bedde ginc sine oghen luken</l>
<l>Ende om en slapen heft gepoget</l>
<l>Aldaer hi lach wart hem vertoget</l>
<l>Jn sinen drome te drin stonden</l>
<l>En magediin daer men vergronden</l>
<l>Nit af en mochte die schonheide</l>
<l>Die hem al ongeuraget seide</l>
<l>Al din proces van derre saken</l>
<l>Gelijcdat hem met suter spraken</l>
<l>Lutgart din hadde ontbunden al</l>
<l>Hoe si din magen lise onstal</l>
<l>Hoe si dat rike varen lit</l>
<l>Ende hoe si vten lande schit</l>
<l>Ellendech ende goedeloes</l>
<l>Ende oc wat lande si verkoes</l>
<l>Voert haren tijt te nuttene in</l>
<l>Uertrac si hem no meer no mijn</l>
<l>Ende haren name ende har geslachte</l>
<l>Drieweruen in der seluer nachte</l>
<l>Dant hem dis dages daerteuoren</l>
<l>Vertrac die maget vtuerkoren.</l>
<l>Uandindat si vorseide van enen die vt der ordinen</l>
<l>geronnen was. dat hi wedercomen soude.</l>
<l>.xxxvi. Bi denremonde in vlaenderlant.</l>
<l>So staet en closter wel bekant</l>
<l>Ende een uermart. die suiueke es</l>
<l>Genamet. alsic ben gewes</l>
<l>Bi horen seggene. oc es mi</l>
<l>Don teuerstane dat het si</l>
<l>Van grawen nonnen ene abdije</l>
<l>Daer menege edele ende vrie</l>
<l>Ende oc in dogden wel bedegen</l>
<l>Die heilege ordne heft gedregen</l>
<l>Jn dese abdie was hirvoren</l>
<l>Ene vter port daerbi geboren</l>
<l>Die was genamt ver beatris</l>
<l>Van denremonde. oc hadde prijs</l>
<l>Verworuen dese in haren dagen</l>
<l>Alse ons orkonden diese sagen</l>
<l>Want si was houesch ende vroet</l>
<l>Oc wassi heilech ende goet</l>
<l>Ende oc in dogden so uolcomen</l>
<l>Dat menech ander heft genomen</l>
<l>Exempel goet an haren daden</l>
<l>Dat hem wel sider stont in staden</l>
<l>Wat derre vrowen oc geschide</l>
<l>Salic v seggen. dis beghide</l>
<l>Si selue mi met haren monde</l>
<l>Ver beatrijs van denremonde</l>
<l>Hirveremaels hadde enen broeder</l>
<l>Hars vader kint ende harre moeder</l>
<l>Die was geleert ende int geuoch</l>
<l>Was van clergien kunstech gnoch</l>
<l>Die cleerc ens tides was gekregen</l>
<l>Daer hi der silen soude plegen</l>
<l>Nadat die suster hem gherit</l>
<l>beatris met door hand C ? bovengeschreven i: beatriis</l>
<l>houech met door hand C ? bovengeschreven s: houesch</l>
<l>lees voremaels</l>
<l>Ende achter hem die werelt lit</l>
<l>Ende enen grawen roc andede</l>
<l>Jn ere minderbroeder stede</l>
<l>Daer bleef hi in en stukkelkijn</l>
<l>Bi rade van der suster sijn</l>
<l>Jn ordenliker vfeningen</l>
<l>Mar die van allen goeden dingen</l>
<l>Benijdt die dogdelike daet</l>
<l>Die ualsch es ende quaet</l>
<l>Dats die viant die felle ghir</l>
<l>Hi rit din niwen cordelir</l>
<l>Dat hi ter werelt weder trake</l>
<l>En dade hijs nit. met ongemake</l>
<l>Hi moste leuen emmemeer</l>
<l>Want groten commer ende seer</l>
<l>Ende ongemac hi moste dragen</l>
<l>Voert emmermeer in sinen dagen</l>
<l>So lange lach die argere an</l>
<l>Din cordelir din ijongen man</l>
<l>Met sinen sondeliken rade</l>
<l>Dat hine dede in grote schade</l>
<l>Ende oc in sonden uallen suar</l>
<l>Want eer ten inde quam dat ijar</l>
<l>Daer hi die corde metten knopen</l>
<l>Begordt in hadde. es hi gelopen</l>
<l>Ter werelt weder. ende lit</l>
<l>Corde ende abijt. nadat hem rit</l>
<l>Die losengir. ende es gecregen</l>
<l>Der werelliker weren plegen</l>
<l>Gelijcdat hi teuoren plach</l>
<l>Daer bleef hi sider mengen dach</l>
<l>Jn quaden pointe. al sonder waen</l>
<l>Want hi was worden onderdaen</l>
<l>Din quaden gheest. din drogenare</l>
<l>Mar doe verhorde die nimare</l>
<l>Die suster van din riesen man</l>
<l>So groten rowe sijs gewan</l>
<l>Dat si welna van haren sinne</l>
<l>Gerouet was. want se die minne</l>
<l>Ende oc die trowe die si droch</l>
<l>Tin bruder wert. nit int geuoch</l>
<l>Mar ouer mate alteenen dede</l>
<l>Versuchten ende weenen mede</l>
<l>Si schree. si suchtte menechfout</l>
<l>Si leuede in groter ongedout</l>
<l>Vroch ende spade in allen tide</l>
<l>Was si so rowech ende onblide</l>
<l>Dat die ijonfrowen algemene</l>
<l>Die sagen dat grote ende clene</l>
<l>Dis harde waren tongemake</l>
<l>Want so geschepen was die sake</l>
<l>Dat alle waenden die se sagen</l>
<l>Dat ouerlast van rowe dragen</l>
<l>Dat si dis sins gemessen soude</l>
<l>Hen ware of si begeuen woude</l>
<l>Dis droeuens. want noch raet noch bede</l>
<l>Daertoe noch min noch meer en dede</l>
<l>Mar got die ewelike vader</l>
<l>Die merket ende sit algader</l>
<l>Watso geschit in erterike</l>
<l>Hi heuet wel getrowelike</l>
<l>Gehandelt sent dat goede wijf</l>
<l>Al bleef die arme fugitijf</l>
<l>Jn selken commere alse hi was</l>
<l>Want bi der helpen gods genas</l>
<l>Nochtan die welgerakde vrowe</l>
<l>Ver beatrijs van haren rowe</l>
<l>Hoe dat geuil nadats verlijde</l>
<l>Si selue mi sent teenen tide</l>
<l>Salic v seggen so ic can</l>
<l>Dat bleef geraken. nv hort dan</l>
<l>Tin seluen stonden dat lutgart</l>
<l>Dos achter lande was vermart</l>
<l>So es der nonnen dit geschit</l>
<l>Mar deene en kinde dandre nit</l>
<l>Van desen welgerakden tween</l>
<l>Want verre woenden si uaneen</l>
<l>Jdoch dat men te wondre groet</l>
<l>Vertrekken mach. got die geboet</l>
<l>Al dat die werelt heuet binnen</l>
<l>Tin tiden dede hen onderkinnen</l>
<l>Jn ere wonderliker wisen</l>
<l>Lutgarden ende beatrisen</l>
<l>Want sal dat goede wijf onstaen</l>
<l>Den rowe diese heft geuaen</l>
<l>Ende ouer mate es ongeroe</l>
<l>Daer moet lutgarden helpe toe</l>
<l>Also gedregt die goedes wille.</l>
<l>Nv svigt en lettelkijn alstille .</l>
<l>Jc sal v seggen hoe die dinc</l>
<l>Ter urowen besten sint verginc</l>
<l>Tin seluen tiden datter nonnen</l>
<l>Dos anewassen was begonnen</l>
<l>Die grote rowe ende dat verdrit</l>
<l>Got diese en wilde laten nit</l>
<l>So suaren commer langer doegen</l>
<l>Hi ginc lutgarden al betoegen</l>
<l>Alse hi bi wilen plach te doene</l>
<l>Selke andre dinc. in uisione</l>
<l>Ontplokenlike ende oppenbare</l>
<l>Hoedat in uerren lande ware</l>
<l>Te suiueke onder denremonde</l>
<l>En wijf begeuen die wel conde</l>
<l>Verdinen beide eere ende prijs</l>
<l>Geheten ware si beatrijs</l>
<l>Oc wart die maget goedertiren</l>
<l>Betoget voert in wat maniren</l>
<l>Die broeder vtgeronnen was</l>
<l>Ende hoe hare oc bedroeuede das</l>
<l>Verbeatrijs die suster sijn</l>
<l>Wart al uerclart die maget fijn</l>
<l>Darna so was hare oc ontbonden</l>
<l>Al oppenbare in welken sonden</l>
<l>Geuallen was die riese man</l>
<l>Sentdat hi weder vteran</l>
<l>Ende om wat saken din abijt</l>
<l>Hi wandelde. ende hoe langen tijt</l>
<l>Hi soude wesen in din state</l>
<l>Wat uoeren ende wat gelate</l>
<l>Oc soude hanteren die musart</l>
<l>Was hare algader met verclart</l>
<l>Tirstdatter magt van hogen prise</l>
<l>Vertoget was in derre wise</l>
<l>Al die proces van desen dingen</l>
<l>Hoe si terasten mochte bringen</l>
<l>Die arme nonne. die uan rowen</l>
<l>So ijammerlike was teblowen</l>
<l>Sodat sijs bleue al sonder schade</l>
<l>Si sochte lise in haren rade</l>
<l>Ende alse des lutgart die fine</l>
<l>Beraden was. al stillekine</l>
<l>Heft si beijaget enen bode</l>
<l>Die dor den groten loen uan gode</l>
<l>Des een getrowe bode ware</l>
<l>Oc heuet din die godes kare</l>
<l>Na har geuoech tin seluen stonden.</l>
<l>So goet ende so gewarech uonden</l>
<l>Dat si uan desen stucken al</l>
<l>Al sonder tuiuel hem beual</l>
<l>Die bodeschap te doene voert</l>
<l>Jn uerren lande bi der poert</l>
<l>Van denremonde in ene abdije</l>
<l>Din bode ginc lutgart die urie</l>
<l>Met staden dichten ende wisen</l>
<l>Wat hi der droeuer beatrisen</l>
<l>Van harenthaluen seggen soude</l>
<l>Van gruten ende uan gothoude</l>
<l>Hit si hem maken een begin</l>
<l>Voert hit si hem no meer no min</l>
<l>Noch af noch toe dan altemale</l>
<l>Die selue namelike tale</l>
<l>Vertrekken. die si hem met staden</l>
<l>Geuestet hadde. aldos geladen</l>
<l>So es die bode enwechgegaen</l>
<l>Din langen wech heft hi bestaen</l>
<l>Te suiueke es hi toe gestreken</l>
<l>Der goeder beatrisen spreken</l>
<l>So lange ginc die messagir</l>
<l>Wech verdelike al sonder kir</l>
<l>Dat hi te suiueke es gerakt</l>
<l>Oc wart der vrowen cont gemakt</l>
<l>Dat daer en bode comen ware</l>
<l>Die wilde spreken iegen hare</l>
<l>Doe dat vernam ver beatrijs</l>
<l>Die was gerakt in alre wijs</l>
<l>Es si tin bode wert gegaen</l>
<l>Nv hort wat heuet oc gedaen</l>
<l>Die bode alse hise comen sach</l>
<l>Hi boet der urowen goeden dach</l>
<l>Ende si hem weder altehant</l>
<l>Met welgedichtter talen. want</l>
<l>Van houescheiden was si milde</l>
<l>Bidie sijs laten nit ne wilde</l>
<l>Ende alse in beiden siden gnoch</l>
<l>Gessaluert was int geuoch</l>
<l>So sloch die bode vt ende seide</l>
<l>Die bodeschepe al sonder beide</l>
<l>Die hem beuolen was te doene</l>
<l>Al dat in haren visione</l>
<l>Der vrier maget was ontdekt</l>
<l>Heft hi der vrowen voert vertrekt</l>
<l>Ontplokenlike ende ongespart</l>
<l>Gelijcdat hem beual lutgart</l>
<l>Daer was gesproken van din man</l>
<l>Warummedat hi vteran</l>
<l>Wat hem bestac ende wiet hem rit</l>
<l>Dat hi die ordne achterlit</l>
<l>Ende hem ter werelt weder dede</l>
<l>Oc was aldaer gesproken mede</l>
<l>Van sinen sondeliken daden</l>
<l>Daer hi begonste met verladen</l>
<l>Die arme sile ilancsomeer</l>
<l>Oc was aldaer der urowen seer</l>
<l>Vertrokken mede al vten gronde</l>
<l>Dat si beschiwen nit ne conde</l>
<l>Noch nit verbergen euen lanc</l>
<l>Dat si din bruder sach so cranc</l>
<l>Te degdeliken dingen wert</l>
<l>Oc was der vrowen met verclert</l>
<l>Hoe lange dat geduren soude</l>
<l>Dat .xii. ijar bi sire schoude</l>
<l>Jn selken state soude bliuen</l>
<l>Die bruder. ende wat hi driuen</l>
<l>Darbinnen soude. al oppenbare</l>
<l>Die maget heft ontboden hare</l>
<l>Darna sprac voert die messagir</l>
<l>Ende seide vrowe die mi hir</l>
<l>Gesendet heft. dat es lutgart</l>
<l>Van saintteron. dat gi uersuart</l>
<l>Van rowe siit. dat weet si wale</l>
<l>lees dogdeliken</l>
<l>Want hare es kundech altemale</l>
<l>Uan vwen bruder dauenture</l>
<l>Die mensche engheen no creature</l>
<l>Van derre werelt hare en seide</l>
<l>Mar die godes mogentheide</l>
<l>Met sinen boden hare ontboet</l>
<l>Al hebbedi din rowe groet</l>
<l>Gedoget vrowe al tote nv</l>
<l>Met minen monde ontbiedt si v</l>
<l>Dat gi v herte sett van desen</l>
<l>Terasten. want hen sal nit wesen</l>
<l>Jn langen tiden noch hirna</l>
<l>Dat sire dompheit auesta</l>
<l>V. bruder die so roekelose</l>
<l>Met quaden werken ende bose</l>
<l>Noch dullic sinen tijt bestaedt</l>
<l>Daromme bidt v ende raedt</l>
<l>Van saintteron lutgart die vrowe</l>
<l>Dat gi uan commere ende rowe</l>
<l>Ontcommert v so gi best moget</l>
<l>Ende in v seluen dis verhoeget</l>
<l>Dat v die urowe condech makt</l>
<l>Al es v bruder so mesrakt</l>
<l>Ende so geuallen tesen stonden</l>
<l>Jn schade. in lachter. ende in sonden</l>
<l>Dat hi noch sal eer hi verscheedt</l>
<l>Van desen liue. sijn gecleedt</l>
<l>Mettin abijte al sonder waen</l>
<l>Ende oc al ongeschoijet gaen</l>
<l>Jn dordne uan den kordeliren</l>
<l>Daer sal hi weder noch toe kiren</l>
<l>Dat segt die urowe al ouerwaer</l>
<l>Mar emmer moten .xii. ijar</l>
<l>Si lief si leet tirst ouerliden</l>
<l>Eer gi dat mogen selt gebiden</l>
<l>Des benic een gewarech bode</l>
<l>Nv salic v beuelen gode</l>
<l>Got selue hi motu achterwaren;</l>
<l>Doe dese wart die moederbaren</l>
<l>Gesproken hadde in derre wijs</l>
<l>So gaf antwerde beatrijs</l>
<l>Ende seide. got uan hemelrike</l>
<l>Motv uergelden meldelike</l>
<l>Dat gi mi hebbet dese wart</l>
<l>Ten oren brachtt die ver lutgart</l>
<l>Die godes kare mi ontbiedt</l>
<l>Want harde wasic wederniedt</l>
<l>Van groten rowe die mi dede</l>
<l>Versuchten ende weenen mede</l>
<l>Ende emmer leuen uele onsachte</l>
<l>Beide alle dage ende alle nachte</l>
<l>Mar sidermeerdat godes raet</l>
<l>Of si mi goet of si mi quaet</l>
<l>Also gedreget na die sprake</l>
<l>Die gi mi segget . dat die sake</l>
<l>Jn desen pointe bliuen moet</l>
<l>Noch .xii. iiar. so es mi goet</l>
<l>Dat ic dis droeuens auesta</l>
<l>Want dat ic mi name alte na</l>
<l>Dat nit gebetert sijn ne mach</l>
<l>Dat ware mi en quaet beijach</l>
<l>Mar alles dankic onse here</l>
<l>So doic oc der vrowe sere</l>
<l>Die mi dit heft ontboden nv</l>
<l>Her bode nu beuelic v</l>
<l>Den coninc uan din hogen trone</l>
<l>Oc biddic hem dat hi v lone</l>
<l>Dat gi dos uerre sijt gepijnt</l>
<l>Dor minen wille. want het schijnt</l>
<l>Dat gi hir sijt uan verren comen</l>
<l>Aldosterwis wart daer genomen</l>
<l>Jn beiden siden die orlof</l>
<l>Oc ruumde schire weder thof</l>
<l>Die bode. ende es enwechgegaen</l>
<l>Nv willic v voert don uerstaen</l>
<l>Hoe sent verginc die prophetie</l>
<l>Die godes brut lutgart die urie</l>
<l>Vorseget hadde uan din man</l>
<l>Die sider achter lande ran</l>
<l>Die lange .xii. ijar alut</l>
<l>Al dat uan hem die godes brut</l>
<l>Vorseget hadde. also geschide</l>
<l>Ende anders nit. alse ons beghide</l>
<l>Die suster sijn met haren monde</l>
<l>Mar alse leden was die stonde</l>
<l>Van .xii. ijaren daer hi binnen</l>
<l>En wilde noit hem versinnen</l>
<l>Noch omme lief noch omme leet</l>
<l>Got die dengenen gerne ontfeet</l>
<l>Te beternessen. die begert</l>
<l>Te dogdeliken dingen wert</l>
<l>Hem tebekirne. ende af testane</l>
<l>Der sonden die hem hangenane</l>
<l>Hi heft an desen so gewrachtt</l>
<l>Dat hi hem weder heft bedachtt</l>
<l>Ende es te beternessen comen</l>
<l>Want weder heft hi angenomen</l>
<l>Din grawen roc ende din abijt.</l>
<l>Oc willic dat gi seker sijt</l>
<l>Dat hirein vfende hem so wale</l>
<l>Sent. dat hi beterde altemale</l>
<l>Dat daerteuoren was mesdaen</l>
<l>Want sider wart hi so gestaen</l>
<l>Jn dogdeliker vfeningen</l>
<l>Dat hi uan allen goeden dingen</l>
<l>Al sijn welghordineerde leuen</l>
<l>En goet exempel heft gegeuen</l>
<l>Hen allen dine sider sagen</l>
<l>Gegordt met ere corden dragen</l>
<l>Din grawen roc. ende sonder ande</l>
<l>Gaen. ongeschoijet achter lande.</l>
<l>Vandindat der hertoginnen vorseide dat si</l>
<l>steruen soude.</l>
<l>.xxxvii. Tin seluen tiden doe lutgart</l>
<l>Dos achter lande was vermart</l>
<l>Ende oc bi namen wel bekant</l>
<l>Jn haspengowe ende in brabant</l>
<l>So was ene hertoghinne vrie</l>
<l>Geheeten was si ver Marie</l>
<l>Ende was geboren edellike</l>
<l>Koninc philips van vrankerike</l>
<l>Die machtechlike rekde algader</l>
<l>Dat lant. hi was der vrowen vader</l>
<l>Die urowe. alsic van hare las</l>
<l>Lutgarden vrint van herten was</l>
<l>Tin tiden. want si hadde wale</l>
<l>Vernomen an der liede tale</l>
<l>Dat si was heilech ende goet</l>
<l>Ende oc wel dikke in staden stoet</l>
<l>Met harre gheesteliker beden</l>
<l>Denghenen die ter gods geneden</l>
<l>Begerden comen. ende laten</l>
<l>Die sonden. ende in karitaten</l>
<l>Voertane bestaden haren tijt</l>
<l>Ende oc dat menech wart geurijt</l>
<l>Bi hare beden van mesfalle</l>
<l>Dis hen belouen plagen alle</l>
<l>Die daenen quamen ijonge ende oude</l>
<l>Want igewelc die hebben woude</l>
<l>Troest ende raet quam hi te hare</l>
<l>Hi wart der helpen saen geware</l>
<l>Om dese dogt die hertoghinne</l>
<l>Lutgarden hadde in haren sinne</l>
<l>Gedaen so uaste. ende oc vorkoren</l>
<l>Jn haren dagen daerteuoren</l>
<l>Dat sise uisiteren quam</l>
<l>Bi wilen. ende gerne nam</l>
<l>Din suten raet van haren monde</l>
<l>Din wel die maget geuen conde</l>
<l>Hen allen dis begherden it</l>
<l>Aldos die urowe dikke schit</l>
<l>Daermet gepaijt wel uan hare</l>
<l>Want beide stille ende oppenbare</l>
<l>Lutgarden raet in haren daden</l>
<l>Der urowen dikke stont in staden</l>
<l>Mar wildi dat ic v ontbinde</l>
<l>Van derre vrowen die wel kinde</l>
<l>Selc die noch leuet in brabant</l>
<l>Dat ikkeraf gescreuen uant</l>
<l>Jc segget v die hertoghinne</l>
<l>Die edel was van suten sinne</l>
<l>Daer dit gedichte af es geschert</l>
<l>Die liefgetal was ende wert</l>
<l>Mettin baronen uan den lande</l>
<l>Tintidendat se uan den bande</l>
<l>Van desen liue ontbinden woude</l>
<l>Got die al heuet in behoude</l>
<l>Dat terre werelt lijf ontfeet</l>
<l>Ende alle dinc teuoren weet</l>
<l>Die men geschijn sit iegedage</l>
<l>Van suaren doegene ene plage</l>
<l>Heft hi die urowe don bestaen</l>
<l>Daer si so sere af wart beuaen</l>
<l>Tin tiden. want het got geboet</l>
<l>Dat sireaf moste bliuen doet</l>
<l>Mar doe uernam dat hoge wijf</l>
<l>Dat harde in ureesen was dat lijf</l>
<l>Want se die quale ilancsomere</l>
<l>Began testokene. ende sere</l>
<l>Die puls tekrankene oc begonste</l>
<l>Want fisicien negheen ne conste</l>
<l>Daerto gedichten noch geraden</l>
<l>Dat hare it mochte staen in staden</l>
<l>Want geiugiert het was uan gode</l>
<l>Heft si don eeschen enen bode</l>
<l>Die ouer dach ende ouer nacht</l>
<l>Enwegevoere al sine macht</l>
<l>Taiwires wert. ende bode ware</l>
<l>Ter maget. dat si ouer hare</l>
<l>Te gode bade omodelike</l>
<l>Want si nit lange in erterike</l>
<l>En waende sijn. mar steruen saen</l>
<l>Doe dese bodschap hadde ontfaen</l>
<l>Die messagir. al ongespart</l>
<l>Reet hi enwech taiwires wart</l>
<l>Daer was hi gewaloppet schire</l>
<l>Nv hoert noch uan din messagire</l>
<l>Tirstdat hi quam ter porten in</l>
<l>En heuet hi no meer no min</l>
<l>Gelettet. mar te din parlore</l>
<l>Es hi gegaen. ende vten koere</l>
<l>Heft hi lutgarden uan senttruden</l>
<l>Ontboden. dire hi sal don luden</l>
<l>Die bodeschap die hem die urowe</l>
<l>Beual te doene op sine trowe</l>
<l>Tirstdat din bode aldaer uernam</l>
<l>Lutgart. gegangen dat si quam</l>
<l>Jn dat parloer daer sine uant</l>
<l>Doe sloch die bode an altehant</l>
<l>Ende een salut met schonen warden</l>
<l>Hare heft gedaen. dat uan lutgarden</l>
<l>Met schoenre antwerden wart ontfaen</l>
<l>Daerna so sprac der urowen saen</l>
<l>Die bode in derre wise toe</l>
<l>Vrowe eist v lief. wat ic hir doe</l>
<l>Seldi saen weten. ic ben hir</l>
<l>Ere hoger urowen messagir</l>
<l>Die uan brabant es hertoghinne</l>
<l>Si grutet v met suten sinne</l>
<l>Ende v ontbiedet uer lutgart</l>
<l>Dat si wel harde legt versuart</l>
<l>Van groter qualen daer si sal</l>
<l>Af steruen. het ne doe geual</l>
<l>So ouerswinge es hare pine</l>
<l>Oc dragens alle fisicine</l>
<l>Diese achterwaren ouereen</l>
<l>Dat mensche nie so sik en scheen</l>
<l>Dis metten liue mochte ontfaren</l>
<l>Got selue en wilde din gesparen</l>
<l>Daeromme sendt mi hir die urowe</l>
<l>Te biddene v op grote trowe</l>
<l>Van harenthaluen vrie maget</l>
<l>Dat gi met beden hars gewaget</l>
<l>Gode onsen eweliken vader</l>
<l>Daer wi an hoeueden allegader</l>
<l>Ende anebeden rike ende arme</l>
<l>Dat harre silen hem ontfarme</l>
<l>Eist dat si scheedt uan desen liue</l>
<l>Eist godes wille oc dat si bliue</l>
<l>Ter werelt. ende si genese</l>
<l>Dat got genadech hare wese</l>
<l>Ende doe pardon uan haren sonden</l>
<l>Nv hebbic v ijonfrowe ontbonden</l>
<l>Die bodeschap die men mi loet</l>
<l>Te seggene. ende want ic moet</l>
<l>Dis wederkirens mi genieden</l>
<l>Wildi der urowen it ontbieden</l>
<l>Die mi hir sendde maget fijn</l>
<l>Dis salic gerne v bode sijn</l>
<l>Na derre talen sprac hem an</l>
<l>Lutgart. ende seide goet ijonc man</l>
<l>Gi moett en lettel beiden hir</l>
<l>Want ere vrowen messagir</l>
<l>Sidi her bode al sonder waen</l>
<l>Dire ic sal gerne in staden staen</l>
<l>Na mine macht getrowelike</l>
<l>Nv beidt. ende ic sal hastelike</l>
<l>Hir wedercomen. ende leggen</l>
<l>Jn vwen mont dat gi selt seggen</l>
<l>Der ongesonder hertoghinnen</l>
<l>Mettesen warden ginc daerbinnen</l>
<l>Lutgart ter steden daer si plach</l>
<l>Te bedene. ende nederlach</l>
<l>Op hare knin. ende ene bede</l>
<l>Ter vart met groten goeme dede</l>
<l>Aldaer si lach te goeder trowen</l>
<l>Vermaende si der siker vrowen</l>
<l>Die lach in ureesen uan den liue</l>
<l>Oc bat si dat tin hogen wiue</l>
<l>Har leuen moste sijn gelinget</l>
<l>Wart gode lief. dos heft gedinget</l>
<l>Lutgart die maget ouer hare</l>
<l>Mar eeritlanc wart si geware</l>
<l>Dat die sententie was gegeuen</l>
<l>Selke. op der hertoginnen leuen</l>
<l>Dat het ten inde moste comen</l>
<l>Die maget die dat heft vernomen</l>
<l>Es opgestaen met serechheiden</l>
<l>Ende es gegaen al sonder beiden</l>
<l>Tin messagir wert die noch stont</l>
<l>Jn dat parloer. ende haren mont</l>
<l>Ontploken heft in derre wise</l>
<l>Ende seide got uan paradyse</l>
<l>Die ouer alle creaturen</l>
<l>Heft sijn gebot. hi latu uuren</l>
<l>Selken message her messagir</l>
<l>Der urowen die v sendde hir</l>
<l>Die harre silen nutti si</l>
<l>Want ouereen geloeuets mi</l>
<l>Dat si in corten tiden ghinde</l>
<l>Genaket es des liues inde</l>
<l>Ende saen bekoren moet der doet</l>
<l>Dat schade es ende ijammer groet</l>
<l>Want geiugeert het es uan gode</l>
<l>Daeromme radic v her bode</l>
<l>Dat gi v hastet ende vart</l>
<l>Ter urowen wert al ongespart</l>
<l>de verzen 12669-12670 staan, voorafgegaan door een b, in de benedenmarge, met een a op de plaats waar ze dienen ingelast te worden, alles hand F. Ten dele door vers 12670 bedekt is een voordien door hand E met loodstift in de benedenmarge aangebrachte toevoeging: [...]as gegeuen selc. op der hertoginnen leuen</l>
<l>lees nutte</l>
<l>Ende segget dat ic hare ontbiede</l>
<l>Dat ic wel louede ende riede</l>
<l>Wart it uan enen maten wiue</l>
<l>Ter pinen wert. sentdat uan liue</l>
<l>Ter doet die vrowe comen moet</l>
<l>Dat si din hope stichtte goet</l>
<l>Op gods genade. diese en sal</l>
<l>Beswiken nit. opdat si al</l>
<l>Met biechten pijnt hare af tedwane</l>
<l>Die sonden die hare hangenane</l>
<l>Nv segget dan der hertoghinnen</l>
<l>Dat si besuke in allen sinnen</l>
<l>Die conscientie. ende ga</l>
<l>Te bichten. ende al auedua</l>
<l>Dat harre silen nosen mach</l>
<l>Doet si in bichten dis gewach</l>
<l>Wel seggic v dat si uan din</l>
<l>En darf dat wroegen nit onssin</l>
<l>Dat iegen alle die in sonden</l>
<l>Na desen liue werden uonden</l>
<l>Vor gode sijn gereet te doene</l>
<l>Die felle draken die grifoene</l>
<l>Die keiser. grauen. noch marchijs</l>
<l>En sparden noit mochten sijs</l>
<l>Volcomen. sine daden vallen</l>
<l>Jn haren ketel ende wallen</l>
<l>Die sile metten helschen vire</l>
<l>Dat sijn die valsche losengire</l>
<l>Die scriuen al dat wi mesdon</l>
<l>Ende alse comet dat saison</l>
<l>Dat ons dit leuen hir ontgeet</l>
<l>So hebben si din brif gereet</l>
<l>Van onsen sonden. ende lesen</l>
<l>Al dat ons mach verweten wesen</l>
<l>Van allen dat ons ie geschide</l>
<l>Daeromme sijn si domme liede</l>
<l>Ende onberaden. die teuoren</l>
<l>Met beternessen nit ne schoren</l>
<l>Din chartre die se wroegen sal</l>
<l>Te ijoncst. daer got die werelt al</l>
<l>Sal doemen. ende maledijen</l>
<l>Die harre sonden daer uerlijen</l>
<l>Die ongebetert bleuen hir</l>
<l>Nv vartenwech her messagir</l>
<l>Ende aldos segget vre urowen</l>
<l>Ende oc gelouet hare in trowen</l>
<l>Van minenthaluen oppenbare</l>
<l>Dat ic sal bidden ouer hare</l>
<l>Getrowelike al sonder wanc</l>
<l>Dis motti hebben groten danc</l>
<l>Gebenedijde godes brut</l>
<l>Die bode antwerdde. ende een salut</l>
<l>Gaf hi der urowen uan orloue</l>
<l>Dos schit hi weder vten houe</l>
<l>Ende es gereden din walop</l>
<l>Van daer hi was geseten op</l>
<l>Ter urowen wert met hastechheiden</l>
<l>Die sere onttrit dat lange beiden</l>
<l>Van hem. want sine waende nit</l>
<l>Din dach verleuen. mar doe schit</l>
<l>Die bode uan der clostersteden</l>
<l>Es hi met hasten wechgereden</l>
<l>Sodat hi quam te uollen tide</l>
<l>Ter vrowen. die siins was so blide</l>
<l>Dat si satop. ende om die maget</l>
<l>Vrowen lutgarden heft geuraget</l>
<l>Doe sloch die bode ut altehant</l>
<l>Ende al die selue wart ontbant</l>
<l>Der vrowen. die die godes brut</l>
<l>Gedichtt hem hadde. ende alse alvt</l>
<l>Gesproken was dis boden tale</l>
<l>Die hertoginne diese wale</l>
<l>Onthouden hadde. al was si sere</l>
<l>Verssaget. idoch onsen here</l>
<l>Heft sijs gedanket. ende ontfaen</l>
<l>Har sacrament. ende al gedaen</l>
<l>Dat harre silen it te uromen</l>
<l>Na desen liue mochte comen.</l>
<l>Mar doe genaket was die stonde</l>
<l>Dat si dis leuens nit ne conde</l>
<l>Gebruken langer. mar der doet</l>
<l>Gesmaken moste. alst got geboet</l>
<l>So schit die sile uan din liue</l>
<l>Gelijcdat uan din hogen wiue</l>
<l>Vorseide onlange daerteuoren</l>
<l>Lutgart die maget vtuerkoren</l>
<l>Mar watter sider na geschide</l>
<l>Alse ere vrowen sent beschide</l>
<l>Op enen tijt die maget fijn</l>
<l>Diet seide voert din iacobijn</l>
<l>Wildi dat doe ic v verstaen</l>
<l>Doe dat vtleede was gedaen</l>
<l>Ende die lichame in sinen graue</l>
<l>Geleget was. daer ic v aue</l>
<l>Die tale mijn welkorten mach</l>
<l>Want wildic v dat hantgeslach</l>
<l>Van riddren ende uan baronen</l>
<l>Van knapen ende uan garssonen</l>
<l>Uan urowen. ende van ijonfrowen</l>
<l>Die alle weenden ende schrowen</l>
<l>Bescriuen: altelanc masschin</l>
<l>So wordu dat vertrec van din</l>
<l>Daeromme latic achter dat</l>
<l>Ende andre sake die v bat</l>
<l>Genugen sal. willic v tellen</l>
<l>Got die ons menschen uan der helben</l>
<l>Verloesset heft met sire doet</l>
<l>Ende ons sijn paradijs onsloet</l>
<l>Want hem ontfarmede onser schaden</l>
<l>Dis hi die sile vant ontladen</l>
<l>Van houetsonden. so gaf hi</l>
<l>Sijn iugement also dat si</l>
<l>Tin purgatorie varen soude</l>
<l>Daer hise suuer maken woude</l>
<l>Van allen sondeliken dingen</l>
<l>Eer hise voerder wilde bringen</l>
<l>Dos bleef die sile int uegeuir</l>
<l>En stukke sider. want si hir</l>
<l>Van haren dageliikschen sonden</l>
<l>En was algader nit ontbonden</l>
<l>Doe si uan desen liue schit</l>
<l>Mar dit ne bleef verholen nit</l>
<l>Lutgarden die sent heft verstaen</l>
<l>Hoe met der silen was vergaen</l>
<l>Want het geschide op enen dach</l>
<l>Dat si die sile comen sach</l>
<l>lees hellen</l>
<l>Geuaren tote bi der stede</l>
<l>Daer si lachop in kniegebede</l>
<l>Ende alse quam so na der vrowen</l>
<l>Dat sise mochte wel beschowen</l>
<l>Die sile. sprac aldos die maget</l>
<l>Of gi uerstaet dat men v uraget</l>
<l>So manic v dat gi mi lijt</l>
<l>Of gi uan godeshaluen sijt</l>
<l>Jiaic lutgart die godes vrindinne</l>
<l>Jc was die selue hertoghinne</l>
<l>Die tote v sendde minen bode</l>
<l>Ende v ontboet dat gi te gode</l>
<l>Baedt ouer mi eer ic verschit</l>
<l>Nv benic alse ghi wel sit</l>
<l>Jn selken state uer lutgart</l>
<l>Dat ic nit al en ben verclart</l>
<l>Van minen sonden. dis in pine</l>
<l>Mi staet en stukke noch te sine</l>
<l>Want die sententie es gegeuen</l>
<l>Also. mar dat ic ben gescreuen</l>
<l>Jn godes brif. dat trostet mi</l>
<l>Oc comic hir nv maget uri</l>
<l>Om v te biddene op genede</l>
<l>Want ic wel weet dat vwe bede</l>
<l>Mi harde mach in staden staen</l>
<l>Dat gi mi helpt dat ic it saen</l>
<l>Van derre pinen werde ontbonden</l>
<l>Dire ic verdinde metten sonden</l>
<l>Die mi tin tiden hingenane</l>
<l>Dat mi dat lijf began tontgane</l>
<l>Ende ic was comen toter doet</l>
<l>Ochtic moet doegen pine groet</l>
<l>Noch een lanc stukke vrie maget</l>
<l>Hen si dat gi mi dan beijaget</l>
<l>Van minen sonden dat aflaet</l>
<l>Gelijcdat gi in staden staet</l>
<l>Din andren silen dagelike</l>
<l>Want mi dat sute hemelrike</l>
<l>En mach nit werden. het ne si</l>
<l>Dat ic van sonden wese uri</l>
<l>Die ic bekoepe noch so sere</l>
<l>Mar dor der hogster vrowen eere</l>
<l>Die spigel es van allen vrowen</l>
<l>So biddic v dat gi met trowen</l>
<l>Mi korten helpt mijn vegeuir</l>
<l>Want si es die mi sendet hir</l>
<l>Opdat lutgart dat ic v toege</l>
<l>Din groten commer din ic doege</l>
<l>Ende v mijns leedes doe gewach</l>
<l>Want ommedat.dat ic se plach</l>
<l>Met eere sonderlinger minnen</l>
<l>Te dragene in mijn herte binnen</l>
<l>Gestadelike al sonder wanc</l>
<l>So wiste sijs mi selken danc</l>
<l>Dat si mi heft gesendet nv</l>
<l>Jn goeder trowen hir tote v</l>
<l>Om v te toenne ver lutgart</l>
<l>Din groten commer die mi suart</l>
<l>Ende v te biddene oc dat ghi</l>
<l>Te gode biddet ouer mi</l>
<l>Tirstdat die tale ghindet was</l>
<l>So uoerenwech alse een gedwas</l>
<l>Die sile uan der hertoghinnen</l>
<l>Doe ginc uanirst alnoch beginnen</l>
<l>Aldaer si lach ter seluer stede</l>
<l>Lutgart die maget ene bede</l>
<l>Met melder herten ouer hare</l>
<l>Aldos vernam die godes kare</l>
<l>Warwert die sile was geweget</l>
<l>Der hertoghinnen. daeraf leget</l>
<l>Te haffelghem noch die lichame</l>
<l>Jn een godshus uan goeden name.</l>
<l>Dos heft alnoch te mengen stonden</l>
<l>Jn haren dagen onderuonden</l>
<l>Lutgart van selken andren lieden</l>
<l>Die oc uan derre werelt schiden</l>
<l>Ende oc har iugement ontfingen</l>
<l>Daerbouen daer si uoren dingen</l>
<l>Jnt godes hof uan haren daden</l>
<l>Daer selk sententie van genaden</l>
<l>Ontfinc. selk ander pine suar</l>
<l>Ontfinc te doegene eer hi daer</l>
<l>Tin paradise mochte comen</l>
<l>Aldosterwijs heft oc uernomen</l>
<l>Tin tiden noch lutgart die fine</l>
<l>Van enen din wel grote pine</l>
<l>Jn deele was doe hi verschit</l>
<l>Want hi die sile en hadde nit</l>
<l>Ontkommert al van haren sonden</l>
<l>Darne beschudden nit ne conden</l>
<l>Al was hi rike man teuoren</l>
<l>Geschouden. ende wel geboren</l>
<l>Noch gout noch seluer. schat. noch haue</l>
<l>Dat was van brussele die borchgraue</l>
<l>Die edele mijn her godeuert</l>
<l>Hi haestte hem oc ter urowen wert</l>
<l>Doe sijn uonnesse was gegeuen</l>
<l>Ende hi te gode wert was bleuen</l>
<l>Al bleef die sile en stukke sent</l>
<l>Jn grote pine ende in torment</l>
<l>Daer hem te uarne got geboet</l>
<l>Om hare ontdekken sine noet</l>
<l>Ende oc te biddene op genade</l>
<l>Dat si hem die gelike dade</l>
<l>Van hem te helpene oc met beden</l>
<l>Die si den mengen die geneden</l>
<l>Behoefden. dikke plach tedoene</l>
<l>Dos wiste uan din riddre koene</l>
<l>Din kastelain dat hi was doet</l>
<l>Die maget. eer ment hare ontboet</l>
<l>Ende eer taiwires quam die mare</l>
<l>Van hem. so seide al oppenbare</l>
<l>Warwert hi henen was gecregen</l>
<l>Lutgart die maget welgedegen.</l>
<l>Van ere die si uan koringen genas ende seide</l>
<l>wat hare derde.</l>
<l>.xxxviii. Te cortsaintsteuene in brabant.</l>
<l>Bi waure in dat walsche lant.</l>
<l>So lach verwrachtt in een reclus</l>
<l>Opt kerkhof an dat godes hus</l>
<l>En wijf die clusenersse was</l>
<l>Wildi oc weten wat ic las</l>
<l>Van hare ic saelt met corter spraken</l>
<l>V seggen ende kundech maken</l>
<l>Tintidendat lutgart die fine</l>
<l>Also vermart began tesine</l>
<l>si is interlineair toegevoegd, hand C</l>
<l>Alsic v hebbe don verstaen</l>
<l>Eer in die cluse was gedaen</l>
<l>Die clusenersse daer ic nv</l>
<l>Dit bispel af sal seggen v</l>
<l>Dat was nochtoe dat uan der ijoget</l>
<l>Har herte binnen was verhoeget</l>
<l>Ende si uan werelliken saken</l>
<l>Die vrocht begonste int herte smaken</l>
<l>Dat was die urocht van lostechheiden</l>
<l>Die uiant die wel can uerleiden</l>
<l>Dengenen din hi sit gereet</l>
<l>Te uolgene hem aldaer hi weet</l>
<l>Dat hine best verleiden mach</l>
<l>Doe hise also beraden sach</l>
<l>Dat si hem gerne volgen soude</l>
<l>Jndindat hise leiden woude</l>
<l>Te cranker lostechheiden wert</l>
<l>Hi heuet enen stric geschert</l>
<l>Daer hise met wel schire vinc</l>
<l>Eer si met hem it verre ginc</l>
<l>Want in en doegen harde suar</l>
<l>Dat sider heuet menech ijar</l>
<l>Gedurt. eert weder wart gesachtt</l>
<l>Bi gods gedoege heft hise brachtt</l>
<l>Jc sal v seggen welkerhande</l>
<l>Hi bant se met so suaren bande</l>
<l>Van starken doegene ende groet</l>
<l>Dat si din suaren wederstoet</l>
<l>Al sonder karmen ende clagen</l>
<l>En conde langer nit gedragen</l>
<l>Want sere ontfruchtte si die sonde</l>
<l>Die si beschiwen nit ne conde</l>
<l>Jndindat si din cranken wille</l>
<l>Van loste droch int herte alstille</l>
<l>Besloten. sonder imens raet</l>
<l>Die was contrarie ende quaet</l>
<l>Der silen die met gode allene</l>
<l>Welt hebben har delijt gemeene</l>
<l>Want selke noese int herte doegen</l>
<l>Hen si dat mense wille toegen</l>
<l>Din uroeden ende kundech maken</l>
<l>Die sijn geleert van selker saken</l>
<l>Om raet tontfaene . ende omme leeren</l>
<l>Die herten van din dingen keeren</l>
<l>Daer se die uiant met bekort</l>
<l>Omme hen te heldene an sijn bort</l>
<l>Ende hem te makene onderdaen</l>
<l>Jc seggv wel al sonder waen</l>
<l>Dat si dengenen comt te schaden</l>
<l>Die hen betide niet ontladen</l>
<l>Daeraf na vroeder liede sede</l>
<l>Gelijcdat die ijonfrowe en dede</l>
<l>Dat sere was ende vtematen</l>
<l>Verladen. ende en wilde laten</l>
<l>Dat weten imene an din tide</l>
<l>Mar ommedat sijs nit en liede</l>
<l>Din confessoren din men moet</l>
<l>Vertrekken al dat men mesdoet</l>
<l>Jn allen sondeliken daden</l>
<l>Daeromme was si dos verladen</l>
<l>Dis soude hem igewelc bedinken</l>
<l>Eer hi sijn herte hem lite onssinken</l>
<l>Te boser lostechheiden wert</l>
<l>Want het geualt dat selc begert</l>
<l>Daer groet verlis hem ane geleget</l>
<l>Sowieso dan int herte dreget</l>
<l>Van lostechheiden selc uerdrit</l>
<l>Dis hi ne can beschiwen nit</l>
<l>Hem soudic raden dat hi dan</l>
<l>Hem dade an enen vroeden man</l>
<l>Die liede wel berechten conde</l>
<l>Ende hem uertrake al vten gronde</l>
<l>Al sonder mide ende sonder hale</l>
<l>Warauedat hi binnen quale</l>
<l>Ende al sijn doegen brachte voert</l>
<l>Daer ouer macht af es gekort</l>
<l>Dat herte sijn. ende ouer mate</l>
<l>Wart dat hi achtte op sine bate</l>
<l>Ende hi dit dade. hi soude wesen</l>
<l>Van sinen leede saen genesen</l>
<l>Hadde oc degene also gedaen</l>
<l>Dire ic gewage al sonder waen</l>
<l>So seggic v. dat het te vromen</l>
<l>Hare oc tin tiden ware comen</l>
<l>Mar neen si nit. want die uiant</l>
<l>So uaste har herte binnen bant</l>
<l>Ende oc so harde street dariegen</l>
<l>Dat si dis lijens nit geplegen</l>
<l>En conde in bichten noch in rade</l>
<l>Dos bleef in commer ende in schade</l>
<l>Jn grote pine ende oc in rowe</l>
<l>Wilde ochte en wilde die ijonfrowe;</l>
<l>Mar got die coninc uan den trone</l>
<l>Die allen menschen es gewone</l>
<l>Te staene in staden die begeren</l>
<l>Jegen din quaden hen uerweren</l>
<l>Die quaedst es alre creaturen</l>
<l>Doe hi din quaden sach mesfuren</l>
<l>Dat ijonge wijf so ijammerlike</l>
<l>Die wilen was van hemelrike</l>
<l>Geworpen dor sine ouerdaet</l>
<l>Heft hi gesendet enen raet</l>
<l>Verholenlike in haren sinne</l>
<l>Die nutte sider was daerinne</l>
<l>Want si terade es worden das</l>
<l>Dat si lutgarden die so was</l>
<l>Van heilechheiden worden maer</l>
<l>Dat rike ende arme quamen daer</l>
<l>Ende die uersochten ijonge ende oude</l>
<l>Tin tiden. oc versuken soude</l>
<l>Met goeder herten. ende maken</l>
<l>Hare aduocate in derre saken</l>
<l>Vor gode. want met harre beden</l>
<l>Die gracie van der gods geneden</l>
<l>Si soude uinden. ende saen</l>
<l>Van haren leede boete ontfaen</l>
<l>Mettesen rade es wechgestreken</l>
<l>Taiwires wert. daer si sal spreken</l>
<l>Lutgarden; sider die ijonfrowe</l>
<l>Ende alse quam te din beschowe.</l>
<l>Van hare. ende se met ogen sach</l>
<l>Die daer was comen. goeden dach</l>
<l>Boet si der maget ouerlut</l>
<l>Ende also saen die godes brut</l>
<l>Gaf hare weder een gothout</l>
<l>Daer si der andre met vergout</l>
<l>Dat gruten dat si tirst ontfinc</l>
<l>Mettesen nedersitten ginc</l>
<l>Die maget ende stade gaf</l>
<l>Te seggene hare al daer si af</l>
<l>Begerde spreken. doe slochan</l>
<l>Die andere. ende aldus began</l>
<l>Wel sute urowe dor genade</l>
<l>Hort mi. ic ben die grote schade</l>
<l>Gedoget hebbe in minen dagen</l>
<l>Daeromme comic v hir clagen</l>
<l>Met droeuer herten mijn uerlis</l>
<l>Mar dor genade ontfarme v dis</l>
<l>Want ics v mane bi der trowen</l>
<l>Die gi sijt schuldech allen vrowen</l>
<l>Want ghijt geleesten moget wel</l>
<l>Dit sprac degene. mar nit el</l>
<l>En heft si voert ontdekket hare</l>
<l>Doe gaf antwerde al oppenbare</l>
<l>Die maget weder ende seide</l>
<l>Die melde gods ontfarmechheide</l>
<l>Motu vertrosten dochter mijn</l>
<l>Ende alles goeds v onstech sijn</l>
<l>Ende v uerleenen dat gi soeket</l>
<l>Want gi wel toeget dat gi roeket</l>
<l>Met goeder herten vwer baten</l>
<l>Mar wouddi mi bekinnen laten</l>
<l>Wat v mescomet dan masschin</l>
<l>Soudic geraden bat te din</l>
<l>Want die bekint ens anders leuen</l>
<l>Tebat mach hire hem raet op geuen</l>
<l>Dat togt hem seluen oppenbare</l>
<l>Want imen die gewondet ware</l>
<l>Opdat hi wilde sine wonden</l>
<l>Al ongewikt ende ongebonden</l>
<l>Jt lange laten. sonder waen</l>
<l>Te leede mochtt hem wel vergaen</l>
<l>Want een die wel genesen sal</l>
<l>Van sinen wonden. hi moet al</l>
<l>Ontdekken ende laten sin</l>
<l>Den vroeden man. den cirurgin</l>
<l>Die selket medicinen pleget</l>
<l>Die wonde waer dat hise dreget</l>
<l>sin met door hand H bovengeschreven e: sien</l>
<l>cirurgin met door hand H bovengeschreven e: cirurgien</l>
<l>lees selker</l>
<l>Al die gelike seggic v</l>
<l>Wel lieue dochter. wildi nv</l>
<l>Dat ic ter nosen die gi claget</l>
<l>Dat ghise int herte binnen draget</l>
<l>V gheue raet so motti mi</l>
<l>Algader seggen wat het si</l>
<l>Daer gi af doeget dat verdrit</l>
<l>Nv segget. ende en helets nit</l>
<l>Wat v mescomt. met goeden staden</l>
<l>So salikker v toe geraden</l>
<l>Doe dese wart lutgart die goede</l>
<l>Gesproken hadde. also te moede</l>
<l>Die andre wart aldaer si sat</l>
<l>Dat si ne conde nit op dat</l>
<l>En wart gegeuen van antwerden</l>
<l>Mar nedersloch al toter erden</l>
<l>Hare ogen. want die viant</l>
<l>Met selker moijenessen bant</l>
<l>Van herten. dat si nit ne conde</l>
<l>En wart gespreken metten monde</l>
<l>Noch metten ogen nit beschowen</l>
<l>Dat edele anschin van der urowen</l>
<l>Mar doe die maget goedertiren</l>
<l>Vernomen hadde in wat maniren</l>
<l>Si sat becommert mettin vare</l>
<l>Sprac si noch anderwerf te hare</l>
<l>Ende aldos seide dochter wert</l>
<l>Wouddi mi seggen wat v dert</l>
<l>Masschin souddikker v te bat</l>
<l>Geraden toe. mar ommedatDat</l>
<l>ic v sie en lettelkijn</l>
<l>Van herten ondercomen sijn</l>
<l>Warbi gi suiget aldos stille</l>
<l>So salic bi den godes wille</l>
<l>Die rechtere es van allen saken</l>
<l>.V. seluen selue condech maken</l>
<l>Din commer daer gi v so sere</l>
<l>Beclaget af. want got die here</l>
<l>Omme vuuen toren din gi doeget</l>
<l>Te sachtene. heuet mi vertoeget</l>
<l>Wat v mescomet. nv hort dan</l>
<l>Ochte ic v dat betoegen can</l>
<l>Doe sprac aldos die maget voert</l>
<l>Ende seide kare miin nv hoert</l>
<l>Dit sijn die saken die v deren</l>
<l>Daerna so ginc hare al uercleren</l>
<l>Die stukken daeraf was versuart</l>
<l>Har herte binnen. ver lutgart</l>
<l>Van din beginne al toten inde</l>
<l>Sodat die andre wel bekinde</l>
<l>Dat si uan enen warde nit</l>
<l>Noch en faillirde. noch en lit</l>
<l>Te seggene achter. datter dinc</l>
<l>Behoerde. mar also volginc</l>
<l>Met haren warden. dat si al</l>
<l>Vertrac waraue dat si qual</l>
<l>Ontplokenlike ende oppenbare</l>
<l>Doe sprac die urowe noch te hare</l>
<l>Ende seide met gestaden sinne</l>
<l>Jc rade v uele sute minne</l>
<l>Dat gi hiraf te biechten gaet</l>
<l>En doedijs nit. dat es v quaet</l>
<l>Want alle menschen die uerhelen</l>
<l>Die sonden daer si aue quelen</l>
<l>Si moten leuen in uerdrite</l>
<l>Dit es sijn raet die hen afstiete</l>
<l>Al dat porfijt van harre vromen</l>
<l>Opdat sijs lieten hem volcomen</l>
<l>Dats die uiant fel ende loes</l>
<l>Die allen din beraedt altoes</l>
<l>Har ongeuoech vroch ende spade</l>
<l>Die ommegaen met sinen rade</l>
<l>Daeromme dochter radic v</l>
<l>Dat gi uan desen tide nv</l>
<l>Nemmeer ne werkt na sinen raet</l>
<l>Mar schire v herte ontladen gaet</l>
<l>Daer gi besloten binnen draget</l>
<l>Din commer daer gi ouer claget</l>
<l>Dos seldi mogen schire wesen</l>
<l>Jnt herte weder al genesen</l>
<l>Aldos so heft die urowe goet</l>
<l>Getrostet der ijonfrowen moet</l>
<l>Met haren gheesteliken warden</l>
<l>Sodat die noesen die besuarden</l>
<l>Har herte binnen. worden saen</l>
<l>Ontmaket weder ende ontdaen</l>
<l>Dat sent es worden wale in schine</l>
<l>Want siderdat lutgart die fine</l>
<l>Har herte binnen so besochte</l>
<l>Met haren warden. so ne mochte</l>
<l>Sent nemmermeer dartoe genaken</l>
<l>Die losengir. noch dat gemaken</l>
<l>Met sinen treken. noch beweuen</l>
<l>Dat si emmeer hem wilde geuen</l>
<l>Consent van herten. mar van allen</l>
<l>Daer wilen hare af was mesfallen</l>
<l>Heft si ontcommert ende ontladen</l>
<l>Har herte sent met goeden staden</l>
<l>Jn bichten. ende so geurijt</l>
<l>Dat si met rasten haren tijt</l>
<l>Al toten inde sider heuet</l>
<l>Ende oc met eeren voert geleuet</l>
<l>Sodat sire al der werelt af</l>
<l>Sent menech goet exempel gaf</l>
<l>Dos heuet sider toegenomen</l>
<l>Die selue in gheesteliker vromen</l>
<l>Jn har reclus aldaer si lach</l>
<l>Besloten sider mengen dach</l>
<l>Te cortsaintsteuene bi der kerken</l>
<l>Nv hort hir mogdi alle merken</l>
<l>Dat godes brut lutgart die fine</l>
<l>Met enen sonderlingen schine</l>
<l>Jnt herte binnen was verclart</l>
<l>Die sonder teeken ende wart</l>
<l>Dis euenkerstens herte binnen</l>
<l>Also uan buten mochte kinnen</l>
<l>Dit mochte men te wondre groet</l>
<l>Vertrekken. mar got die geboet</l>
<l>Al dat die werelt heuet in</l>
<l>Dat hi verleende alselken sin</l>
<l>Bi sire mogentheit der urowen</l>
<l>Dat si uan buten mochte schowen</l>
<l>Die herten omme die uerclaren</l>
<l>Daer si also verdonkert waren</l>
<l>Dis was hi mechtech gnoch te doene</l>
<l>Daeromme en si niman so koene</l>
<l>Die ouer scheren ende spot</l>
<l>Dat houde; want het dede got</l>
<l>Alsent geschide oc die gelike</l>
<l>Enen conueers bruder werike</l>
<l>Die uan aiwires broeder was</l>
<l>Din oc lutgart also genas</l>
<l>No min no meer. dan alsic v</l>
<l>Van der ijonfrowen seide nv</l>
<l>Want si din man ontdekkede al</l>
<l>Din commer daer hi aue qual</l>
<l>Ende selken raet hem heft gegeuen</l>
<l>Daer hi bi es te rasten bleuen</l>
<l>Ende oc in hoegen ende blide</l>
<l>Voertanemeer in sinen tide</l>
<l>Mar selken die dit hoert. masschin</l>
<l>Dis wonder heft. ho mach geschin</l>
<l>Dat een des anders herte binnen</l>
<l>Also van buten mach bekinnen</l>
<l>Hoe dat mach sijn salic v proeuen</l>
<l>Got die verleent al dis behoeuen</l>
<l>Ons menschen hir in erterike</l>
<l>Al geuet hi so meldelike</l>
<l>Dis hem behoeuet din lichame</l>
<l>Meer honderwerf es hem bequame</l>
<l>Nochtan die sile. ende omme dat</l>
<l>So an hi alles goedes bat</l>
<l>Der silen dan hi doet den liue</l>
<l>Want hi begert dat si becliue</l>
<l>Jn minnen ende in karitaten</l>
<l>Mar dis hi siet den selken laten</l>
<l>Den rechten wech. ende ommegaen</l>
<l>Daer si die schade groet ontfaen</l>
<l>Daeromme geuet hi din goeden</l>
<l>Die hen van sinne bat beuroeden</l>
<l>Dat si uan buten mogen schowen</l>
<l>Die herten binnen. die teblowen</l>
<l>Sijn uan mesfalle ochte it verladen</l>
<l>Om hen teloecene uter schaden</l>
<l>Daer si met luste of met gewoude</l>
<l>Die uiant gerne in werpen soude</l>
<l>Hadde hi uan herten din consent</l>
<l>Dits een gewarech argument</l>
<l>Dit met te proeuene oppenbare</l>
<l>Mar wistic datt v wille ware</l>
<l>Jc soudt v doen noch bat in schine</l>
<l>Met enen corten bispelkine</l>
<l>Dat in die uite al herteneuen</l>
<l>Om dat te proeuene es gescreuen</l>
<l>Nv hort wat ikkeraue las</l>
<l>teloecene met door hand C bovengeschreven s: teloescene</l>
<l>Om enen tijt en mensche was</l>
<l>Die so met ere groter sonden</l>
<l>Geladen was ende oc gebonden</l>
<l>Dat hi ne dorste nit uan din</l>
<l>Te bichten gaen. noch dat beghin</l>
<l>Gelijc den genen die ontladen</l>
<l>Begeren sijn uan harre schaden</l>
<l>Mar got die uader goedertiren</l>
<l>Die gerne ontfeet die hen bekiren</l>
<l>Van quader dinc te goede wert</l>
<l>Want hi die salechheit begert</l>
<l>Van allen menschen ende lieden</l>
<l>Meer dan v imen can bedieden</l>
<l>Hi heuet desen oc gedaen</l>
<l>Die sonde laten. ende gaen</l>
<l>Te biechten. ende in goeden dingen</l>
<l>Sijn leuen sent ten inde bringen</l>
<l>Met ere wonderliker saken</l>
<l>Die ic v wille condech maken</l>
<l>Want het geschide alsic uernam</l>
<l>Dat een gesendt uan gode quam</l>
<l>Of daer hi stoet of daer hi sat</l>
<l>Ende hem met groten ernste bat</l>
<l>Dat hi sijn hoeft hem wilde dwaen</l>
<l>Nv hort hoe hi dat heft begaen</l>
<l>Hi seide vrint got si met v</l>
<l>Jc ben die harde gerne al nv</l>
<l>Ter wilen. waert v dan bequame</l>
<l>Mijn hoeft uan v gedvegen name</l>
<l>Dit biddic v mijn sute vrint</l>
<l>Dat gi din godes loen verdint</l>
<l>An dat ic bidde. ende onderstaet</l>
<l>Dat ambacht. ende thoft mi dwaet</l>
<l>Jn loessenessen van der sonden</l>
<l>Daer gi v meest af wett gebonden</l>
<l>Doe sprac die ander vrint dat si</l>
<l>So sere hebdijs gebeden mi</l>
<l>Dat ics onsseggen ni ne can</l>
<l>Die ander sprac so haestt v dan</l>
<l>Want ict ilancsomeer begere</l>
<l>Jc ben gereet nv comet here</l>
<l>Nv hort van desen tueen gesellen</l>
<l>Groet wonder dat ic v sal tellen</l>
<l>Dat hen geschide aldaer ter stede</l>
<l>Die een ginc liggen. dander dede</l>
<l>Dis hem gebeden was te doene</l>
<l>Hi bloette thoeft van din caproene</l>
<l>Hi nam dat water ende goet</l>
<l>Opt hoeft des anders die al bloet</l>
<l>Vor hem ter erden was gelegen</l>
<l>Mar eer it lange was geplegen</l>
<l>Dis dwans . so sach hi staen ene oghe</l>
<l>Opt hoeft des ghens daer hi die loeghe</l>
<l>Hadde op gegoten onder thar</l>
<l>Schone vtermaten ende clar</l>
<l>Die sach op hem aldaer hi stoet</l>
<l>Geliicdat een op andren doet</l>
<l>Mar tirstdat hi die oghe sach</l>
<l>Van groten wondre rip hi. ach</l>
<l>Genade got. almechtech here</l>
<l>Wie sach dit wonder noit eere</l>
<l>Jn dese werelt dat ic sie</l>
<l>Selc wonder wanic en sach nie</l>
<l>Noch man noch wijf in erterike</l>
<l>Alsic hir sie. noch die gelike</l>
<l>En hoerde seggen alsic wane</l>
<l>Dat oghe opt hoeuet plach te stane</l>
<l>Alsic nu uonden hebbe an desen</l>
<l>Genadech got wat mach dit wesen</l>
<l>Doe sprac die ander vrint dit es</l>
<l>Die oghe wel sijt dis gewes</l>
<l>Die al beschowet dat men doet</l>
<l>Si es die sit quaet ende goet</l>
<l>Ende alle dinge die geschien</l>
<l>Sijs oc die v wruget uan din</l>
<l>Vor gode ende alles dis verlijt</l>
<l>Daer gi mesdadech aue sijt</l>
<l>Ende v tin ijoncsten dage sal</l>
<l>Oc wroegen daer die werelt al</l>
<l>Die gods sententie moet ontfaen</l>
<l>Hen si dat ghireaf willet staen</l>
<l>dwans met door hand H bovengeschreven e: dwaens</l>
<l>Sijsis waarin eerste s gee"xpungeerd en volgend is uitgekrabd; in de bovenmarge met verwijzing hierheen eest , hand O</l>
<l>Jn baten. ende v schuldech geuen</l>
<l>Die wile dat v got v leuen</l>
<l>Behouden welt. ende v gesparen</l>
<l>Doe dese wart gesproken waren</l>
<l>So voerenwech alse een gedwas</l>
<l>Degene die daer comen was</l>
<l>Sodat die ander die allene</l>
<l>Daer staende bleef. no groet no clene</l>
<l>En wart berechtt uan allen din</l>
<l>Dat hi gehort hadde of gesin</l>
<l>Want wanen quam of waer hi uoer</l>
<l>Die daerteuoren op den uloer</l>
<l>Bi wilen stont. bi wilen lach</l>
<l>Ende din hi tastte ende din hi sach</l>
<l>En conde noit sent vergronden</l>
<l>Die mensche. mar van sinen sonden</l>
<l>Wart hi so wonderlike sere</l>
<l>Verssaget. dat hi onsen here</l>
<l>Ende oc der maget onser vrowen</l>
<l>Gelouede ende gaf in trowen</l>
<l>Dat hi te bichten soude gaen</l>
<l>Ende oc te beternessen staen</l>
<l>Van allen din daer hi hem af</l>
<l>Jnt herte binnen schuldech gaf</l>
<l>Dis es hi sent te sinen vromen</l>
<l>Jn corten dagen so volcomen</l>
<l>Dat got die here es ouer al</l>
<l>Hem sent verleende selc geual</l>
<l>Ende selke gracie ende spoet</l>
<l>Dat hi wart heilech ende goet</l>
<l>Bi desen bispele es verclart</l>
<l>Dat got die gerne ons allen spart</l>
<l>Ende ons gereet es goet te doene</l>
<l>Ons maent bi menegen okisoene</l>
<l>Dat wi uan sondeliken daden</l>
<l>Betide vrien ende ontladen</l>
<l>Die herten buten ende binnen</l>
<l>Hiromme doet hi oc bekinnen</l>
<l>Die herten van din dommen lieden</l>
<l>Dengenen die se wedernieden</l>
<l>Met haren gheesteliken warden</l>
<l>Gelijcdat ic v uan lutgarden</l>
<l>Teuoren seide. ende oc uan din</l>
<l>Daer got dit ane lit geschin.</l>
<l>Vandindat si bruder Damaese verloesde van</l>
<l>koringen</l>
<l>.xxxix. Bruder damaes die predekare</l>
<l>Die goede man die wide mare</l>
<l>Lutgarden makde in din latine</l>
<l>Dis ic mi oc in didsche pine</l>
<l>Hi was der welgerakder vrowen</l>
<l>So speciael. ende oc met trowen</l>
<l>So uaste worden onderdaen</l>
<l>Dat sine weder hadde ontfaen</l>
<l>Te sonderlinger minnen. want</l>
<l>Jn allen stukken sine uant</l>
<l>Altoes na goedes mannes sede</l>
<l>Getrowe ende oc gestade mede</l>
<l>Oc uant die goe man lutgarden</l>
<l>Altoes in werken ende in warden</l>
<l>Jn vaster trowen so gestade</l>
<l>Dat hi altoes bi haren rade</l>
<l>Dede ende lit. want hi vernam</l>
<l>Dat hem al goet daeraue quam</l>
<l>Mar wat hem sider teenen tide</l>
<l>Gelijcdat hi dis selue lijde</l>
<l>Al hirteneuen; es geschit</l>
<l>En salic achterlaten nit</l>
<l>Die goede man hi was prioer</l>
<l>Ende oc dergherre confessoer</l>
<l>Die hem te bichten wilden gaen</l>
<l>Hi hoerde bichte. hi heft gedaen</l>
<l>Die absolucie van den sonden</l>
<l>Daer igewelc af was gebonden</l>
<l>Die hem te bichten wilde comen</l>
<l>Dos heft die goede man genomen</l>
<l>Din euelschalk die hem vermat</l>
<l>Rechts an die liede. algader dat</l>
<l>Daer hise met bekalengirde</l>
<l>Mettindat hise also bekirde</l>
<l>Van haren sonden. ende gaf</l>
<l>Die absolucie hen daeraf</l>
<l>Mar doe vernam die euelbaren</l>
<l>didsche met door hand H bovengeschreven e: diedsche</l>
<l>Datten die here al sonder sparen</l>
<l>So wederniedde in sinen doene</l>
<l>Want hi verloestte vtin prisoene</l>
<l>Die silen die in houetsonden</l>
<l>Verborgen lagen. ende en conden</l>
<l>Hen seluen ut gelocen nit</l>
<l>Heft hi gewachtt ende oc gespit</l>
<l>So lange dat hi ouer desen</l>
<l>Daer wi dit bispel aue lesen</l>
<l>Hem seluen hadde na gewroken</l>
<l>Want hine int herte binnen stoken</l>
<l>Met koringen suar ende groet</l>
<l>Begonste. sodat hi verboet</l>
<l>Hem seluen oc dat bichten hoeren</l>
<l>Want alse quam hem ten oren</l>
<l>Der liede sonden die si spraken</l>
<l>Van menger wonderliker saken</l>
<l>Daer si mesgrepen hadden an</l>
<l>So warteraf die goede man</l>
<l>Jnt herte binnen so gekort</l>
<l>Dat hi nemmeer en dorste vort</l>
<l>Des bichten horens hem genenden</l>
<l>Want hi ontfruchtte datten schenden</l>
<l>Die uiant soude in enen dage</l>
<l>Wart dat hi dis it langer plage</l>
<l>Aldos so lit dat goede ambacht</l>
<l>Tin tiden. want het hem ontfacht</l>
<l>Die goede man die confessoer</l>
<l>Dos heft die uiant din prioer</l>
<l>Met sire lust daertoe gedreuen</l>
<l>Dat hi dis bichtens heft begeuen</l>
<l>En stukke sider. want hem dochte</l>
<l>Dat hijs geplegen nit ne mochte</l>
<l>Noch sonder leet noch sonder schade</l>
<l>Jdoch vant hi in sinen rade</l>
<l>Dat hi taiwires soude gaen</l>
<l>Ende al lutgarden don uerstaen</l>
<l>Die saken. ende bidden hare</l>
<l>Dat sire hem toe geradech ware</l>
<l>Want don noch laten hi ne woude</l>
<l>Tote an der stonden dat si soude</l>
<l>Geraden hem op dese dinc</l>
<l>Aldos beraden henenginc</l>
<l>Taiwires wert sent teenen stonden</l>
<l>Die iacobijn. daer heft hi uonden</l>
<l>Die maget edel ende goet</l>
<l>Lutgarden. die hem sinen moet</l>
<l>Sal reformeren. nv hort dan</l>
<l>Wat heft gedaen die goede man</l>
<l>Hi ginc tirstdat hi quam te spraken</l>
<l>Der vrowen. hare al condech maken</l>
<l>Hoedat hi confessoer te sine</l>
<l>Gekosen ware. ende hoe die pine</l>
<l>Van bichten horne hem so verwoech</l>
<l>Dat hise onwillechlike droch</l>
<l>Want hi van wonderliken dingen</l>
<l>Die hem teuoren plagen bringen</l>
<l>Die liede in bichten. dogde groet</l>
<l>Van koringen din wederstoet</l>
<l>Die tormenteerden alle dage</l>
<l>Alse hi die bichten horen plage</l>
<l>Sijn herte so. dat hijs begeuen</l>
<l>Wilde. ende voert met rasten leuen</l>
<l>Ende hem van din ambachte ontladen</l>
<l>Waert datt die vrowe hem wilde raden</l>
<l>Daer al sijn toeuerlaet an stoet</l>
<l>Dat was lutgart die vrowe goet</l>
<l>Dos heft der welgerakder maget</l>
<l>Die goede man sijn leet geclaget</l>
<l>Dat hem ter herten so mesquam</l>
<l>Mar doe die urowe dat vernam</l>
<l>Antwerdde si met goeden staden</l>
<l>Ende seide vrint gi sijt verladen</l>
<l>Van ere saken daer ic v</l>
<l>Sal gerne toe geraden nv</l>
<l>Want daer ic v geraden mochte</l>
<l>En dadics nit; masschin v dochte</l>
<l>Dat ic veronrechtte v daeran</l>
<l>So dadic oc; nv hoert mi dan</l>
<l>Jc sal v seggen minen raet</l>
<l>Oc biddic v dat ghine ontfaet</l>
<l>Sodat hi bliue in vwen sinne</l>
<l>Bruder damaes wel sute minne</l>
<l>Mi es wel condech ende ic weet</l>
<l>Dat din viant es harde leet</l>
<l>Dat imen hem dis onderwindet</l>
<l>Daer hi die silen met ontbindet</l>
<l>Van haren sondeliken bande</l>
<l>Dis heft hi beide rowe ende ande</l>
<l>Groet ende migel utermaten</l>
<l>Daeromme en sal hi v nit laten</l>
<l>Dis plegen. mach hijt v uerbieden</l>
<l>Want hi benijdt dat gi din lieden</l>
<l>Dos helpt te sinen torne. mar</l>
<l>Al dunket v dambacht te suar</l>
<l>Daeromme en seldijs laten nit</l>
<l>Want die so bloede es dat hi ulit</l>
<l>Hi uindt dengenen dine ijaget</l>
<l>Die so uan herten es verssaget</l>
<l>Dat hi it uromen laett te doene</l>
<l>Hi vindt din viant wel so koene</l>
<l>Dat hine ijagt in sine schade</l>
<l>Daromme in trowen ic v rade</l>
<l>Dat gi die plache dint viant</l>
<l>En rumet nit. want hi in hant</l>
<l>Si lief si leet sal moten gaen</l>
<l>Wildine en lettel wederstaen</l>
<l>Want so verneeset ende clene</l>
<l>Es sine macht. dat hi allene</l>
<l>Die doegede alle die wi don</l>
<l>Si goet gepens. si orison</l>
<l>Met sinen torttene ons verbidt</l>
<l>Mar dine en lettel wedernidt</l>
<l>Hi ulitenwege alsonder were</l>
<l>Mar alse imen din drogenere</l>
<l>Ontdoet al willens sinen sin</l>
<l>Ende hine comen laett daerin</l>
<l>So moet hi bliuen sonder waen</l>
<l>Si lief si leet hem onderdaen</l>
<l>Wat wondre; want die daerteuoren</l>
<l>Was uri. al willens heft verloren</l>
<l>Die priuilegie van uriheiden</l>
<l>Mettindat hi hem laett verleiden</l>
<l>Dengenen die den irsten man</l>
<l>Dos sine vriheit auewan</l>
<l>Die ihesus xpristus got die goede</l>
<l>Met sinen werdeliken bloede</l>
<l>lees din</l>
<l>Ons allen weder heft beijagt</l>
<l>Sentdat gi dan v so beclagt</l>
<l>Van din viant die v die pine</l>
<l>Beradet. so es wale in schine</l>
<l>Dat gi ne sijt uerwonnen nit</l>
<l>Want menechwerf het es geschit</l>
<l>Dat selk te stridene heft begonnen</l>
<l>Eer hi uictorie heft gewonnen</l>
<l>Dat hi uan pinen moede was</l>
<l>Dis hi nochtan wel sent genas</l>
<l>Al die gelike seggic v</l>
<l>Bruder damaes al sidi nv</l>
<l>Van pinen moede. v sal te uromen</l>
<l>Noch die victorie anecomen</l>
<l>Des willic wel v borge wesen</l>
<l>Want got die here v sal genesen</l>
<l>Met sire macht. geloeuets mi</l>
<l>Jnt herte binnen sodat ghi</l>
<l>En werdt uan desen dage voert</l>
<l>Van bichten nemmermeer gekort</l>
<l>Wat sonden so men v beghie</l>
<l>Sowatso anders v geschie</l>
<l>Des seldi bliuen sonder schade</l>
<l>Wildi dan don dat ic v rade</l>
<l>So gaet ende dis ambachtes pleget</l>
<l>Daer grote urome v an geleget</l>
<l>Ende andren menegen die gi selt</l>
<l>Ontladen metter gods gewelt</l>
<l>Van sinen sonden sijds gewes</l>
<l>Gelijcdat v beuolen es</l>
<l>Doe gaf antwerde aldos die here</l>
<l>Dat ic teuoren was so sere</l>
<l>Bekommert ende so veruert</l>
<l>Magt vtuerkoren ende wert</l>
<l>Dat hebdi mi benomen al</l>
<l>Sodat ic nemmermeer ne sal</l>
<l>Van bichten hoerne mi onssin</l>
<l>Selk een gelof hebbic van din</l>
<l>Ontfaen alhir. dat ic voertane</l>
<l>Mi pinen sal dat tonderstane</l>
<l>Getrowelike al sonder wanc</l>
<l>Dis motti hebben groten danc</l>
<l>Lutgart gebenedijde vrowe</l>
<l>Nv salic dragen sonder rowe</l>
<l>Dat ambacht. ende lichte gnoch</l>
<l>Dat mi teuoren so uerwoech</l>
<l>Dos sprac die bruder toter maget</l>
<l>Mar wetti wis al ongeuraget</l>
<l>Hi selue liet in die uite</l>
<l>Jc segget v. dat hi so quite</l>
<l>Bleef oit sider tallen stonden</l>
<l>Dat hi was besech mettin sonden</l>
<l>Tehoerne in bichten. dat hi sent</l>
<l>No pine en dogde no torment</l>
<l>Van koringen no groet no cleene</l>
<l>Mar so meer was die sonde onreene</l>
<l>Die men in bichten hem vertrac</l>
<l>Sent tallen wilen dat hi sprac</l>
<l>Lutgarden omme dese dinc</l>
<l>So hise in bichten eer ontfinc</l>
<l>Te horne. want hi heft vernomen</l>
<l>Dat hem en mochte nit mescomen</l>
<l>Dat smetten datteran gelach</l>
<l>Gelijcdat het teuoren plach</l>
<l>Vandindat se tue ingle leidden ten outare</l>
<l>.xl. Noch soudic v met corten warden</l>
<l>En schone exempel van lutgarden. Van</l>
<l>saintteron der goeder nonnen</l>
<l>Vertrekken. wilde mi got onnen</l>
<l>Dat ic des conste also volcomen</l>
<l>Dat het v allen mochte vromen</l>
<l>Want vwe urome ende v gewin</l>
<l>Begheric alremeest darin</l>
<l>Nv horet dan met goeden staden</l>
<l>Want ine sal v nit verladen</l>
<l>Met langer talen sijds gewes</l>
<l>Want cort gnoch die materie es</l>
<l>Te makene af en cort gedichte</l>
<l>Dat v. sal bat bekomen lichte</l>
<l>Dant al te lanc van talen ware</l>
<l>Nv horet dan. die godes kare</l>
<l>Hadde enen sede alsic v las</l>
<l>Hirvoremaels die schone was</l>
<l>Ende oc wel dogdelijc almede</l>
<l>Wildi noch horen van din sede</l>
<l>Hets recht dat ics v noch gewage</l>
<l>Die urowe in elken sonnendage</l>
<l>Tin hogen godes outare ginc</l>
<l>Ende daer met groten ghome ontfinc</l>
<l>Dat sacrament dat got die here</l>
<l>Ons lit tontfane wileneere</l>
<l>Ende dat die prister in der messen</l>
<l>Noch handelt in gedinkenessen</l>
<l>Der eweliker karitaten</l>
<l>Daer got met minnede vtermaten</l>
<l>Ons menschen daer hi omme gaf</l>
<l>Sijn bloet te stortene. ende int graf</l>
<l>Hem leggen lit. ende opverstoet</l>
<l>Des plach lutgart die urowe goet</l>
<l>Elks sonnendages van der weken</l>
<l>Want diet hare aue wilden breken</l>
<l>Teuoren swegen dis alstille</l>
<l>Bidie het was die godes wille</l>
<l>Die wel betogede oppenbare</l>
<l>Dat het nit wel gedaen ne ware</l>
<l>Dat men der urowen dat onttrac</l>
<l>Want grote pine ende ongemac</l>
<l>Sijs dogden alle diet berieden</l>
<l>Daeromme liten sijs genieden</l>
<l>Der urowen sider ende plegen</l>
<l>Al sonder seggen it daeriegen</l>
<l>Mar doe die magt van hogen prise</l>
<l>Des hadde en stukke in derre wise</l>
<l>Geplogen sonder wedertale</l>
<l>Dat got sijns selues onste wale</l>
<l>Lutgarden; heft hi don bekinnen</l>
<l>Van din conuente van daerbinnen</l>
<l>Hen somen die hem hoerdentoe</l>
<l>Nv hoert ic sal v seggen hoe</l>
<l>Het was op enen sonnendach</l>
<l>Gelijcdat si teuoren plach</l>
<l>Dat gods vrindinne soude gaen</l>
<l>Tin sacramente. ende also saen</l>
<l>Alse opgerechtt die urowe stoet</l>
<l>Eer si versette haren voet</l>
<l>So quamen vten hogen trone</l>
<l>Twee ingele utermaten schone</l>
<l>Geulogen neder toter vrowen</l>
<l>Sodat se selke mochten schowen</l>
<l>Van din conuente. ende oc hen somen</l>
<l>Dat sien daeraue was benomen</l>
<l>Die beide quamen so verclart</l>
<l>Van groten schine aldaer lutgart</l>
<l>Die urowe stont. dat si die stede</l>
<l>Omtrent verlichten al daermede</l>
<l>Nv hort wat daer die ingle daden</l>
<l>Si quamen toe met goeden staden</l>
<l>Gestreken beide al moetgemeene</l>
<l>Aldaer lutgart die urowe alleene</l>
<l>Stont opgerechtt ende altesamen</l>
<l>Die urowe in wederside namen</l>
<l>Ende alse in hoger urowen wise</l>
<l>Met goeden staden leidden sise</l>
<l>Tin hogen sacramente wert</l>
<l>Oc wart die kerke so verclert</l>
<l>Aldaer die maget henenginc</l>
<l>Dat die ijonfrowen din die dinc</l>
<l>Van godeshaluen was gegeuen</l>
<l>Te schowene. alle staende bleuen</l>
<l>Verstart in doegen uan din schine</l>
<l>Dos was geleidt lutgart die fine</l>
<l>Tis pristers handen. mar nochtan</l>
<l>En sach nit el die goede man</l>
<l>Noch schijn noch andre dinc negheene</l>
<l>Dan die verkorne gods allene</l>
<l>Lutgarden. die op hare knin</l>
<l>Daer lach geuallen dat geschin</l>
<l>Got lit bi saken alsic wane</l>
<l>Want it masschin gelach herane</l>
<l>Dat hi die ingle nit beschowen</l>
<l>En mochte. idoch so gaf der vrowen</l>
<l>Dat sacrament in haren mont</l>
<l>Die prister die ten outre stont</l>
<l>Nv hort wat oc die ingle daden</l>
<l>Die brachten daer met goeden staden</l>
<l>Geleidt die urowe in wederside</l>
<l>Tirstdat die gods gebenedijde</l>
<l>Geknilt was neder ende ontploec</l>
<l>Din mont. so knilden neder oc</l>
<l>Die heilege ingle effens hare</l>
<l>Ende alse opstont die godes kare</l>
<l>So waren weder also saen</l>
<l>Beneuen hare oc opgestaen</l>
<l>Die godes boden alle beide</l>
<l>Die weder namen in geleide</l>
<l>Die welgerakde godes brut</l>
<l>Gelijcdat sise brachtenvt</l>
<l>So leidden sise oc weder in</l>
<l>Owi hoe was lutgarden sin</l>
<l>Verhoegt doe mense leidde also</l>
<l>Hoe wel in hoegen ende vro</l>
<l>Har herte was aldaer tesamen</l>
<l>Die ingle effens hare quamen</l>
<l>Dat doe har herte was in hoegen</l>
<l>Met lichten wel geproeuen moegen</l>
<l>Si die met gheesteliker minnen</l>
<l>Verlichtet sijn int herte binnen</l>
<l>Si weten wel al ongeuraget</l>
<l>Ende sonder tuiuel dat die maget</l>
<l>Met groter ioijen was beuaen</l>
<l>Jnt herte aldaer si quam gegaen</l>
<l>Mettin tween hemelschen gesellen</l>
<l>Nv laett v noch en lettel tellen</l>
<l>Hoe si geuoren doe si quamen</l>
<l>Ter seluer stat daer sise namen</l>
<l>Jn har geleede eer doe si ginc</l>
<l>Tin outre wert daer si ontfinc</l>
<l>Dat hoge sacrament; daer weder</l>
<l>Wel sachte setten sise neder</l>
<l>Op hare knin tin wederkire</l>
<l>Want si so woude; ende also schire</l>
<l>Alse emmermeer des was geplogen</l>
<l>So sijn si weder weder wechgeulogen</l>
<l>Tin hogen paradyse wert</l>
<l>Oc worden selke so veruert</l>
<l>Van din ijonfrowen die dat sagen</l>
<l>Dat sijs vermanen dikke plagen</l>
<l>Te groten wondere. idoch sere</l>
<l>So dankden sijs gode onsen here</l>
<l>Ende oc die maget hadden sijs</l>
<l>Te werder. ende gauen prijs</l>
<l>Van sonderlinger heilechheiden</l>
<l>Jesiderdat se sagen leiden</l>
<l>Also die ingle tin outare</l>
<l>Aldos so tellet noch van hare</l>
<l>Die iacobijn die urowde man</l>
<l>Dat onse urowe ende sente ijan</l>
<l>Die godes doepre. die baptiste</l>
<l>Din wilen got so heilech wiste</l>
<l>Dat hi gewerdde in die iordane</l>
<l>Van hem dat sacrament tontfane</l>
<l>Daer hem die name es af becleuen</l>
<l>Ende din van gode was gegeuen</l>
<l>Van heilechheiden dat orconde</l>
<l>Vor alle man; teere ander stonde</l>
<l>Van bouen vtin hemelrike</l>
<l>Oc quamen. ende also gelike</l>
<l>Die urowe leidden ende brachten</l>
<l>Met schonen gange ende oc met sachten</l>
<l>Tin hogen outre ende wider</l>
<l>Mar dat geschide lange sider</l>
<l>Tintidendat si laten soude</l>
<l>Dit lijf. ende in die gods gewoude</l>
<l>Bekiren soude. alse ouerwaer</l>
<l>Die uite segt. int selue ijaer</l>
<l>Es dit geschit der maget fijn</l>
<l>Giebenedijt so moet si sijn</l>
<l>Vandindat si en wijf verledegde die onthopt was</l>
<l>ende dat si walsch sprac.</l>
<l>.xli. Uuildi noch horen wat geschide.</l>
<l>Ter vrowen tide alse ons beghide.</l>
<l>Die dat latijn bescreef van hare</l>
<l>Bruder damaes die predekare</l>
<l>Jc saelt v seggen want ic weet</l>
<l>Dat hir en sittet noch en steet</l>
<l>Noch man noch wijf in desen ringe</l>
<l>Die heft gehort van selker dinge</l>
<l>Jt vele alsic v seggen sal</l>
<l>Welt mi verleenen got geual</l>
<l>Dat ict vermoge alsict versta</l>
<l>Te seggene v. nv hoerterna</l>
<l>Ter vrowen tide was en wijf</l>
<l>lees uroede</l>
<l>Die leidde en harde onsalech lijf</l>
<l>Ende een verwaten ende en quaet</l>
<l>Want alle sondelike daet</l>
<l>Den dommen wiue was bequame</l>
<l>Die noch op lachter noch op blame</l>
<l>En achte nit noch op onwerde</l>
<l>Mar datter armer silen derde</l>
<l>Hoe lachterlijc het was te doene</l>
<l>Daer was si bout toe ende koene</l>
<l>Hirmede wassi din viant</l>
<l>Din fellen so gegaen in hant</l>
<l>Al willens sonder wedertale</l>
<l>Dat si har seluen altemale</l>
<l>Onthopde van der gods genaden</l>
<l>Bidie so harde van mesdaden</l>
<l>Die arme sile was versuart</l>
<l>Ende so gedeiset achterwart</l>
<l>Dat hare en rochte wat si dede</l>
<l>Noch wis si plach. dos hiltermede</l>
<l>Die losengir sijn baiment</l>
<l>Mar dat was hem benomen sent</l>
<l>Want got die vader goedertiren</l>
<l>Die wel verstoet in wat maniren</l>
<l>Jn desperacie was geuallen</l>
<l>Dat arme wijf. die gerne ons allen</l>
<l>Jn staden steet al was dat sake</l>
<l>Dat si na deewelike wrake</l>
<l>So harde pogede alineen</l>
<l>Ende si so ongenadech scheen</l>
<l>Der armer silen die met sonden</l>
<l>Jn sinen kerkere hilt gebonden</l>
<l>Die euelbaren die tiran</l>
<l>Dor sine ontfarmechheit nochtan</l>
<l>Gaf hi din wiue selken spoet</l>
<l>Dat si der dompheit auestoet</l>
<l>Ende si uan dire onthopenessen</l>
<l>Die meneger doeget doet gemessen</l>
<l>Der herten daer si uallet in</l>
<l>Verclarde sider haren sin</l>
<l>Ende es te wege weder comen</l>
<l>Van beternessen. dis v somen</l>
<l>Sal wondren. alsic v bediede</l>
<l>Bi wat miraklen dat geschide</l>
<l>Nochtan salic v seggen waer</l>
<l>Nadindat ic die dinc aldaer</l>
<l>Bescreuen vinde in din latine</l>
<l>Tintidendat lutgart die fine</l>
<l>Was comen in der liede mont</l>
<l>Ende achter lander namecont</l>
<l>Was worden. ende men uan hare</l>
<l>Sprac beide stille ende oppenbare</l>
<l>So heft die eewelike vader</l>
<l>Got daer wi kerstene allegader</l>
<l>Geloeuen an. den raet gedaen</l>
<l>Dat tote aiwires es gegaen</l>
<l>Dat wiuekijn die nit op dat</l>
<l>En mikde dat sijs it tebat</l>
<l>Of hebben waende of hebben soude</l>
<l>Mar ommedat si spreken woude</l>
<l>Der urowen ene van daerbinnen</l>
<l>So ginc si daer si sal gewinnen</l>
<l>Van herten weder die frankise</l>
<l>Nv hort in welkerhande wise</l>
<l>Doe si taiwires binnen quam</l>
<l>Ende se die vrowe aldaer vernam</l>
<l>Degene meenic daer si iegen</l>
<l>Dis sprekens soude wille plegen</l>
<l>So quam die vrowe aldaer si uant</l>
<l>Dat wiuekijn. ende altehant</l>
<l>Wart daer gegeuen een salut</l>
<l>Mar cume was dat gruten vt</l>
<l>So quam dat wijf tere andre lessen</l>
<l>Die si uan dire onthopenessen</l>
<l>Hadde oueruestt so lange stonde</l>
<l>Dat sise al bi der herten conde</l>
<l>Daer was gesproken vt ende in</l>
<l>Dat harde onttempert was har sin</l>
<l>Verstoet men wel bi haren warden</l>
<l>Dat si nin achtte twe kawarden</l>
<l>Op al dat goet van hemelrike</l>
<l>Ende ander dinc al die gelike</l>
<l>Die goet uertrokken nit ne ware</l>
<l>Heft si geseget al oppenbare</l>
<l>Mar die ijonfrowe die daer sat</l>
<l>Ende andre vrowen die hen bat</l>
<l>Beurudden. die tin anegange</l>
<l>Daer waren comen. ende onlange</l>
<l>Geseten hadden bi den wiue</l>
<l>lees lande</l>
<l>hort met door hand H bovengeschreven e: hoert</l>
<l>Si ripen alle owi kaitiue</l>
<l>Onsalech wijf wats v geschit</l>
<l>Dat gi dos sprekt. en vroeddi nit</l>
<l>Wat werret v. sidi verschoven</l>
<l>Dat gi die glorie uan daerbouen</l>
<l>So lettel werdert; wardi uroet</l>
<l>Des swegedi. want al dat goet</l>
<l>Dat men met oghen mach gesin</l>
<l>Diet compareren welt tedinDat</l>
<l>men beschowen nit ne mach</l>
<l>En es nit wert dats een gewach</l>
<l>Doe enech mensche die it vroedt</l>
<l>Dis voeget wel dat gi v hoedt</l>
<l>Van selker talen die betoget</l>
<l>Dat gi uan frenesijen doeget</l>
<l>Din orewoet. of dat gi sijt</l>
<l>Onthopet of vermaledijt</l>
<l>Want die hem seluen dos verwatet</l>
<l>Ende die hem dos verwinnen latet</l>
<l>Bi sinen wille al sonder were</l>
<l>Din onuersaedden drogenere</l>
<l>Die euen valsch ende euen loes</l>
<l>Ende euen gherech es altoes</l>
<l>Der armer silen. sonder soene</l>
<l>Beide euel ende leet te doene</l>
<l>Sijt seker dis ende al gewes</l>
<l>Dat hem die wech geslegen es</l>
<l>Ter hellen wert daer hem in pine</l>
<l>Staet sonder inde altoes tesine</l>
<l>Onsalech wijf wat dert v dan</l>
<l>Dat gi v seluen din tyran</l>
<l>Al willens dos abandoneert</l>
<l>Neen sprac dat wijf. hets geiugeert</l>
<l>Ende die sentencie es gegeuen</l>
<l>Van mi also dat ic ben bleuen</l>
<l>Tin diuel wert dat wetic wale</l>
<l>Wat holpet dan dat ict v hale</l>
<l>Jc seggv dat ic seker bem</l>
<l>Si lief si leet dat ic met hem</l>
<l>Ter hellen wert sal moten varen</l>
<l>Mar die ijonfrowen die daer waren</l>
<l>Tin wiue comen doe si dat</l>
<l>Verhorden. gingen sise bat</l>
<l>Noch schelden ende noch kastijen</l>
<l>Si seiden wilde si uertijen</l>
<l>Dis diuels die so hilt geuaen</l>
<l>Hare arme sile. ende auestaen</l>
<l>Der sonden daer si met so suare</l>
<l>Verladen was. dis seker ware</l>
<l>Dat got die vader goedertiren</l>
<l>Die gerne ontfaet die hen bekiren</l>
<l>Tebaten wert van bosen daden</l>
<l>Al ware se allene meer verlaten</l>
<l>Dan enech wijf ochte enech man</l>
<l>Van sonden oit wart. nochtan</l>
<l>Jndindat hare also berowe</l>
<l>Der sonden. dat sireomme schrowe</l>
<l>Met heeten tranen die al aue</l>
<l>Die sonden dwaen. ofdat si gaue</l>
<l>Met droeuer herten doch en karmen</l>
<l>Hars sonder tuiuel soude ontfarmen</l>
<l>Gelijcdat hi der magdaleenen</l>
<l>Ontfarmde. doe si quam beweenen</l>
<l>Te sinen uoeten daer hi sat</l>
<l>Met symon pharisewe ende at</l>
<l>Hars selues ongerakde leuen</l>
<l>Dat aldengenen es gegeuen</l>
<l>Te bispele ouden ende ijongen</l>
<l>Dengenen seggic die bedwongen</l>
<l>Die uiant heft ende so geuaen</l>
<l>Dat si te sinen dinste staen</l>
<l>Aldos kastijden ende schowouden</l>
<l>Dat wijf die nonnen die se souden</l>
<l>Te pointe weder hebben brachtt</l>
<l>Welgerne. mar so was verkrachtt</l>
<l>Har herte cranc ende so gebonden</l>
<l>Dat sijs volbrengen nit ne conden</l>
<l>Owi hoe rowech ende onuro</l>
<l>Si waren doe si vonden so</l>
<l>Dat wijf verweert in haren crige</l>
<l>Doch eer si wilden van din wige</l>
<l>Victorie gheuen din viant</l>
<l>Die mettin wiue hem onderwant</l>
<l>Dis iegenstridens. want hem dochte</l>
<l>Dat hijs hem wel verweren mochte</l>
<l>So gingen si noch brengen voert</l>
<l>Scrifturen. bispele. ende wort</l>
<l>lees verladen</l>
<l>lees schouden</l>
<l>Sute ende sure. ochte it te vromen</l>
<l>Van allen din doch mochte comen</l>
<l>Din ongerakden viuekine</l>
<l>Mar dat was al verlorne pine</l>
<l>Want so dis meer die vrowen seiden</l>
<l>So si uan meerre onkondechheiden</l>
<l>Ontfingen weder die antwerde</l>
<l>Want so din dommen wiue derde</l>
<l>Dat parlement. dat si din nonnen</l>
<l>Te lesten wilde sijn ontronnen</l>
<l>Ende al met forchen hen ontgaen</l>
<l>Jdoch hebbense wederstaen</l>
<l>Die urowen diese bliuen daden</l>
<l>Want si gemeene hare alle baden</l>
<l>Dat si met hen daer bliue noch</l>
<l>En stukkelkijn. so lange doch</l>
<l>Dat si uan saintteron lutgarden</l>
<l>Die beide in werken ende in warden</l>
<l>Was so so bedegen dat si soude</l>
<l>Geleesten metter gods gewoude</l>
<l>Dat si uolbrengen nit ne consten</l>
<l>Ontbiden mochten. doe begonsten</l>
<l>Die urowen onder hen visiren</l>
<l>Dat si die maget goedertiren</l>
<l>Ontbieden souden. want hen dochte</l>
<l>Dat sise wel verschoren mochte</l>
<l>Jndindat si der walscher talen</l>
<l>Jt conste. idochso ginc se halen</l>
<l>Der vrowen ene op auenture</l>
<l>Want got die alle creature</l>
<l>Van nivte makde. hi soude moegen</l>
<l>Met harre beden doch verhoegen</l>
<l>Dis wiues herte al ware dat sake</l>
<l>Dat se die urowe nit ne sprake</l>
<l>Die walscher talen nit ne conde</l>
<l>En wart gespreken metten monde</l>
<l>Also ne dede oc didscher wart</l>
<l>Dat andre wijf. aldos lutgart</l>
<l>Was daer ontboden ende quam</l>
<l>Mar doe die maget fijn vernam</l>
<l>Warummedat se die ijonfrowen</l>
<l>lees wiuekine</l>
<l>Ontboden hadden. so teblowen</l>
<l>Van torne wart har herte binnen</l>
<l>Dat si ne wiste wis beginnen</l>
<l>Want op denghenen die dat wijf</l>
<l>Gemaket hadde also kaitijf</l>
<l>So graciloes ende so uerschouen</l>
<l>Dat hise dede algader louen</l>
<l>Dat tire onthopenessen wert</l>
<l>Gedroch it. ende al onueruert</l>
<l>Ter hellen wert hem dede volgen</l>
<l>Wart so die urowe goet verbolgen</l>
<l>Dat sijt welgerne werken soude</l>
<l>Op hem. want sine was die schoude</l>
<l>So sal si oc opdat sijt can</l>
<l>Geleesten. mar hoe sal si dan</l>
<l>Volcomen des. want si der talen</l>
<l>Daer si met soude wederhalen</l>
<l>Dis wiues herte vtin prisone</l>
<l>Dis diuels. die se gerne onspone</l>
<l>Ende dire ongerne gnoch af scit</l>
<l>En hadde en wart te helpen nit</l>
<l>Nochtan hort hare wis si plach</l>
<l>Jc sal v seggen dat men mach</l>
<l>Te groten wondere v bedieden</l>
<l>Tirstdat si uan din goeden lieden</l>
<l>Was instruert van derre saken</l>
<l>Al hadde si uan walscher spraken</l>
<l>So cranc din koeuer ende cleene</l>
<l>Nochtanso rip si op alleene</l>
<l>Dat wiuekijn. ende es gegaen</l>
<l>Met hare ophoer besiden staen</l>
<l>Der stonden si so lange wile</l>
<l>Dar die ijonfrowen hare ghile</l>
<l>Begonsten houden die dat sagen</l>
<l>Want dat si souden mogen dragen</l>
<l>Met harre spraken ouereen</l>
<l>Nit wel gelouessam en scheen</l>
<l>Want didscher talen nit en wart</l>
<l>Dat wijf en conste. ende oc lutgart</l>
<l>Dat walsch ghuseert en hadde nit</l>
<l>Mar got die alle dinge sit</l>
<l>Ende ouer alle creaturen</l>
<l>lees wreken</l>
<l>lees Dar</l>
<l>lees Dat</l>
<l>Heft sijn gebot. die uan naturen</l>
<l>Die werke wederkiren mach</l>
<l>Die wilen josue din dach</l>
<l>Verlengede. ende spreken dede</l>
<l>Bouen nature. ende iegen sede</l>
<l>Dat eselkijn daer balaam</l>
<l>Die magus op gereden quam</l>
<l>Hi heft oc nv te derre stonde</l>
<l>Geleget in lutgarden monde</l>
<l>Die walsche tale. alsodat hare</l>
<l>Verstandelike ende oppenbare</l>
<l>Die wart schone ende welbesneden</l>
<l>Al sprekende vten monde leden</l>
<l>Daer sprac die maget in fransoes</l>
<l>Gelijcdat si dat walsch altoes</l>
<l>Gesproken hadde. ende el negheene</l>
<l>Der talen; dan dat walsch alleene</l>
<l>Ghuseert en hadde in haren tide</l>
<l>Daermet began al sonder mide</l>
<l>Dat wijf kastijen ver lutgart</l>
<l>Daer wart vertrokken menech wart</l>
<l>Dat wel gedichtt was ende schone</l>
<l>Daer wart gesproken van din lone</l>
<l>Die sinen vrinden ewelike</l>
<l>Got geuen sal in hemelrike</l>
<l>Die hir der minnen teeken dragen</l>
<l>Oc wart der pinen daer gewagen</l>
<l>Die dogen selen sonder inde</l>
<l>Die diuel ende sijn inghesinde</l>
<l>Die oc sijn teeken dragen hir</l>
<l>Dats die houerdech ende fir</l>
<l>Fel. nidech. ende quaetgemoet</l>
<l>Vrek ende ghirech op dat goet</l>
<l>Van derre werelt. ende vrate</l>
<l>Van ouerdranke ende ouerate</l>
<l>Jncontinent ende alte riue</l>
<l>Tonsuuerheiden van den liue</l>
<l>Ende ouer alle dandre meest</l>
<l>Die ouermids den quaden gheest</l>
<l>Jn desperacie comen sijn.</l>
<l>An alle dese es wale in schijn</l>
<l>Dat si met suarre domenessen</l>
<l>Geteekent sijn. metterre lessen</l>
<l>So heft die godes brut lutgart</l>
<l>Dis wiues herte so verclart</l>
<l>Van allen din daer si teuoren</l>
<l>Af dogde commer ende toren</l>
<l>Dat sise wonderlike sachte</l>
<l>Te groten paise weder brachte</l>
<l>Met haren walsche aldaer si stont</l>
<l>Ende din gebenedijden mont</l>
<l>Ontploec. dis si uolquam so wale</l>
<l>Dat noit mensche en hoerde tale</l>
<l>Noch bat gedichtt noch bat besneden</l>
<l>Mar doe dat wijf aldos te ureden</l>
<l>Die godes maget hadde brachtt</l>
<l>Ende al din orewoet gesachtt</l>
<l>Daer si dat doegen af ontfinc</l>
<l>So nam si orlof ende ginc</l>
<l>Daerinwert danen si was comen</l>
<l>Oc heuet haren kir genomen</l>
<l>Ende es tin vrowen wert gegaen</l>
<l>Dat wijf. die stonden noch beuaen</l>
<l>Met groten wondere vtermaten</l>
<l>Vandindat sijs so wel gelaten</l>
<l>Hen beiden sagen metten monden</l>
<l>Daer si ophoer besiden stonden</l>
<l>Want hen was kundech ende wel</l>
<l>Si wisten alle. dat nit el</l>
<l>Dan didsch en conde ver lutgart</l>
<l>Oc was hen kundech. dat en wart</l>
<l>Der didscher talen nit ne conste</l>
<l>Dat walsche wijf. die dos begonste</l>
<l>Din vrowen toe van uerren spreken</l>
<l>Dar si met hasten quam gestreken</l>
<l>Ende seide. altoes ende emmermere</l>
<l>So sijs gedanket got die here</l>
<l>Dat mi mesquam es mi benomen</l>
<l>Jc ben terasten weder comen</l>
<l>Dis dankic hem met goeder trowen</l>
<l>Warumme seiddi gi ijonfrowen</l>
<l>Dat uer lutgart die godes kare</l>
<l>Der walscher talen sonder ware</l>
<l>Geloeuets mi. sentdat ic ie</l>
<l>Geboren wart. en hoerdic nie</l>
<l>So wel gedichtt noch so besneden</l>
<l>Die walsche tale alsic se heden</l>
<l>Te wondere hebbe groet gehoert</l>
<l>Vt haren suten monde; voert</l>
<l>So seggic v gi vrowen mijn</l>
<l>Dat buten derre maget fijn</l>
<l>En es beneden hemelrike</l>
<l>No man no wijf. so ijammerlike</l>
<l>Wasic verdoert van din viant</l>
<l>Die mi vertrostet hadde. want</l>
<l>Jn ene onhopenesse swar</l>
<l>Wasic geuallen. die din vaer</l>
<l>Van dire ontfruchtter godes wraken</l>
<l>Mire herten nit ne lit genaken</l>
<l>Hirbi so wasic emmer koene</l>
<l>Beide euel ende quaet te doene</l>
<l>Want ine ontfruchtte no nonssach</l>
<l>Noch iugement noch doemesdach</l>
<l>Ende oc wasic so sere in desen</l>
<l>Verwerret. dat ics nit genesen</l>
<l>En conste. watso men mi seide</l>
<l>Oc was die gods genadechheide</l>
<l>Mi vter herten so gegaen</l>
<l>Dat ic en conste nit verstaen</l>
<l>Want iegen redene het mi dochte</l>
<l>Hoe ic ter gods genaden mochte</l>
<l>Geraken. want al oppenbare</l>
<l>Jc waende dat gegeuen ware</l>
<l>Die godes sentencie iegen mi</l>
<l>Mar got hi hebbes danc. neen si</l>
<l>Dat seget mi lutgart die goede</l>
<l>Diet wel bekennet. ende ic moede</l>
<l>Dat sijt van godeshaluen weet</l>
<l>So doet si oc. want al mijn leet</l>
<l>Ende al mijn doegen vten gronde</l>
<l>Vertrac si mi met haren monde</l>
<l>Al ongeuraget dis ic nit</l>
<l>Verlijt en hadde. want en lit</l>
<l>Die diuel mi nit lijen das</l>
<l>Din ic so onderdanech was</l>
<l>Mar alsic hoerde ende ic vernam</l>
<l>Dat si die dinc die mi mesquam</l>
<l>So wel vertrac al onuerlijt</l>
<l>Got selue hi sijs gebenedijt</l>
<l>So dochte mi dat die viant</l>
<l>Die mi teuoren so uerbant</l>
<l>Die ogen uan der herten mijn</l>
<l>Dat mi algader was die schijn</l>
<l>Verborgen uan der gods genaden</l>
<l>So uan hem seluen ginc ontladen</l>
<l>Mijn herte binnen. dat ic bem</l>
<l>Versekert emmermeer van hem</l>
<l>Want al hebbic in minen tide</l>
<l>Mesgrepen dikke al sonder mide</l>
<l>Spade ende vroch. lude ende stille</l>
<l>Goddanc nu benic in den wille</l>
<l>Dats ics tebaten wille staen</l>
<l>Voertanemeer: nv laett mi gaen</l>
<l>Ghi urowen. want die tijt hi naekt</l>
<l>Dat ic die quaet ende ongerakt</l>
<l>Was tote nu. van minen sonden</l>
<l>Met beternessen werde ontbonden</l>
<l>Doe ripen alle godelof</l>
<l>Die nonnen. aldos nam orlof</l>
<l>Dat wijf an hen. ende si an hare</l>
<l>Dos heft lutgart die godes kare</l>
<l>Terasten brachtt dat wiuekijn</l>
<l>Gebenedijt sot motsi sijn</l>
<l>Vandindat onse here vegde de trane uan haren</l>
<l>ogen.</l>
<l>Noch wanic dat hen somen wale</l>
<l>Gedinkt die hebben dese tale.</l>
<l>Gehoert vertrekken van lutgarden</l>
<l>Dat ic met oppenbaren warden</l>
<l>Vertrac en lettel hirteuoren</l>
<l>Dat got die maget vtuerkoren</l>
<l>Lutgarden vor die werelt al</l>
<l>Makde aduocate ende oc beual</l>
<l>Dat si te uastene onderstonde</l>
<l>Twee seuen ijar. ende haren monde</l>
<l>Onttrokke daer si met onthilde</l>
<l>Die werelt die got plagen wilde</l>
<l>Met suarre plagen ende fel</l>
<l>Oc wanic dat v somen wel</l>
<l>Alnoch gedinkt dat ic v seide</l>
<l>Dat ihesus kerst die gods wijsheide</l>
<l>Te menegen stonden noch der urowen</l>
<l>Beual. dat si te goeder trowen</l>
<l>Gelijcdat hi hem seluen al</l>
<l>Alse hi die menschen hem beual</l>
<l>lees so</l>
<l>Opgaf din eweliken vader</l>
<l>Ende offerde. oc also algader</l>
<l>Har seluen offerde ende gaue</l>
<l>Hem. alse voert te kopeneaue</l>
<l>Der werelt al uan sire wraken</l>
<l>Die plage. dire in menegen saken</l>
<l>Verdinden dikke al sonder mide</l>
<l>Die quade menschen an din tide</l>
<l>Dit heilege ambacht daer ic v</l>
<l>Gesegt af hebbe al tote nv</l>
<l>Beual her ihesus kerst die goede</l>
<l>Lutgarden. diet met bliden moede</l>
<l>Droch haren langen tijt alut</l>
<l>Dat wisten die die godes brut</l>
<l>Vrowen lutgarden houden sagen</l>
<l>Die godes regele. ende dragen</l>
<l>Dat schone ambacht lude ende stille</l>
<l>Mar wildi horen wat ic wille</l>
<l>Mettesen warden v bediden</l>
<l>Jc saelt v seggen. so genieden</l>
<l>Plach hare alteenen dis ambachts</l>
<l>Die vrowe dages ende nachts</l>
<l>Vroch ende spade in allen stonden</l>
<l>Dat gnoch teuollen nit ne conden</l>
<l>Die andre nonnen toeghesin</l>
<l>So harde wonderde hen uan din</l>
<l>Si was der werelt aduocate</l>
<l>Si bat vor princhen vor prelate</l>
<l>Si bat vor coninge ende grauen</l>
<l>Vor die in ordne hen begauen</l>
<l>Vor abte. moneke. ende nonnen</l>
<l>Al waren si oc vtgeronnen</l>
<l>Nochtan lit se die maget fijn</l>
<l>Deelechtech harre beden sijn</l>
<l>Vor clerke bat si ende papen;</l>
<l>Ende oc vor riddren ende knapen</l>
<l>Har herte si te gode ontploec</l>
<l>Vor andre liede bat si oc</l>
<l>Beide ouer arme ende ouer rike</l>
<l>Dit hilt si so gestadelike</l>
<l>Nachts ende dages dat niman</l>
<l>Hoe wel so hi betogen can</l>
<l>Met didscher tongen. v ne soude</l>
<l>Al waert dat hijs hem pinen woude</l>
<l>Vertrekken nit na mijn auijs</l>
<l>Al ware hi tinwerf also wijs</l>
<l>Dat tindendeel van harre pinen</l>
<l>Ho menech bitter disciplinen</l>
<l>Ho menech vasten ende waken</l>
<l>Si haren liue lit genaken</l>
<l>Ende dis si emmer ouerquam</l>
<l>Ho menechweruen dat si nam</l>
<l>Die corte venie op die knin</l>
<l>Hoe dikke si har seluen spin</l>
<l>Ter langer met gerekten armen</l>
<l>Ho menech suchten ende karmen</l>
<l>Si lit vt haren monde gaen</l>
<l>Ende oc ho menech bitter traen</l>
<l>Lip alle dage vt haren oghen.</l>
<l>En mochte v nimen al betoegen;</l>
<l>Mar doe die gods gebenedijde</l>
<l>Dat meerre deel van haren tide</l>
<l>Gebesegt hadde in din ambachte</l>
<l>Ende si din diuel al met crachte</l>
<l>Verijaget hadde. ende afgekochtt</l>
<l>Die godes wrake die besochtt</l>
<l>Die werelt hadde in hondert steden</l>
<l>En hadde sise nit verbeden</l>
<l>Die ijagede alder liede bate</l>
<l>Lutgart der werelt aduocate</l>
<l>Ende si ten inde wert begonste</l>
<l>Te gane. her ihesus die hare onste</l>
<l>Beide alles goeds ende alre vromen</l>
<l>Hi es ter urowen selue comen</l>
<l>Op enen nameliken dach</l>
<l>Dat si in vfeningen lach</l>
<l>Van din ambachte. op hare knin</l>
<l>Jn selker vromen datten sin</l>
<l>Die maget mochte al oppenbare</l>
<l>Ende alse quam beneuen hare</l>
<l>Die godes sone. al sonder beide</l>
<l>Beneuen haren knin hi leide</l>
<l>lees vormen</l>
<l>Desine. ende es also genikket</l>
<l>Dat hi hem seluen heft gemikket</l>
<l>Beneuen sire brut. nu hoert</l>
<l>Wis plach die godes sone voert</l>
<l>Hi ginc besuken altehant</l>
<l>Met sire koningliker hant</l>
<l>Lutgarden oghen die al nat</l>
<l>Van tranen waren. ommedatDat</l>
<l>hise weder droegen woude</l>
<l>Ende instrueren hoe si soude</l>
<l>Voertanemeer van din sonderen</l>
<l>Die gods abolge mogen weren</l>
<l>Al sonder suchten ende traen</l>
<l>Dat heuet hi aldos gedaen</l>
<l>Hi rechtese op na sijn geuoech</l>
<l>Ende ouer beide hare ogen droech</l>
<l>Sine edele hant. daer hi die trane</l>
<l>Dikke ende groet uant hangendeane</l>
<l>Die vegde hi af met goeder onste</l>
<l>Darna dos spreken hi begonste</l>
<l>Ende seide kare mijn lutgart</l>
<l>Wel hebbedi nv oppenbart</l>
<l>Ende oc willics v wel verlijen</l>
<l>Dat gi van dire aduocacijen</l>
<l>Die ic te dragene v beual</l>
<l>Vormaels vor dese werelt al</l>
<l>Dat ambacht hebbet wel gedregen</l>
<l>Oc hebbedi mettin vercregen</l>
<l>Dis willic dat gi sijt gewes</l>
<l>Dat meneger suarre wraken es</l>
<l>Onstaen die werelt tvwen tiden</l>
<l>Die emmer hadde moten liden</l>
<l>Beide ouer arme ende ouer rike</l>
<l>En haddi nit so vromelike</l>
<l>Die wederstaen mettin ambachte</l>
<l>Dat ic v irst te handen brachte</l>
<l>Bidis ic wiste ende ic vernam</l>
<l>Dat v dat pinen wel bequam</l>
<l>Dat gi dor minen wille ontfinget</l>
<l>Nv hebbedi so wel gedinget</l>
<l>Vor die sonderen dat ic v</l>
<l>Lutgart wille absolueren nv</l>
<l>Van suchtene ende weenne almede</l>
<l>Op welken tijt dat gi die bede</l>
<l>Doet ouer die sonderen mijn</l>
<l>Want voert soudv dat weenen sijn</l>
<l>Daer dikke waren met geuochtt</l>
<l>Vwe oghen. doe ghijt bat vermochtt</l>
<l>Te swar. wouddijs it langer plin</l>
<l>Dis absolueric v uan din</l>
<l>Nv weest daraue dan ontbonden</l>
<l>Voert emmermeer van desen stonden</l>
<l>Op welken tijt dat gi mi dan</l>
<l>Eist ouer wijf. eist ouer man</l>
<l>Eist ouer enen mensche allene</l>
<l>Eist ouer dandre al gemeene</l>
<l>Wilt bidden maget welgedegen</l>
<l>So seldi vre beden plegen</l>
<l>Met blider herten sonder seer</l>
<l>Aldos willic voertanemeer</l>
<l>Van v lutgart gebeden wesen</l>
<l>Oc seggic v dat gi mettesen</l>
<l>Selt don alt selue dat gi daedt</l>
<l>Doe gi mi mettin tranen baedt</l>
<l>Aldos so willic dat gi draget</l>
<l>Dat ambacht. ende mi gewaget</l>
<l>Dergerre die in sonden sijn</l>
<l>Lutgart die utuerkorne mijn</l>
<l>Doe dese wart har inde namen</l>
<l>Die wonderlike wel bequamen</l>
<l>Der urowen daer si waren toe</l>
<l>Gesproken. sine wiste hoe</l>
<l>Noch welken tijt so schit van hare</l>
<l>Her ihesus. din si gerne ware</l>
<l>Geuolget hadsi dan gemogen</l>
<l>Mar neen si nijt. doch bleef in hoegen</l>
<l>Har herte uan din uisione</l>
<l>Dat got gewerdde dat te doene</l>
<l>Dat hi met sire werder hant</l>
<l>Hare ogen droegede. ende ontbant</l>
<l>Har herte weder van din rowe</l>
<l>Dis heuet hem gedankt die urowe</l>
<l>Ter seluer stede aldaer si lach</l>
<l>Mar wildi horen hoe si plach</l>
<l>boven de t interlineair er, hand M?: daer</l>
<l>Voertan tesine in vfeningen</l>
<l>Van din ambachte. ende hoe si dingen</l>
<l>Plach sider ouer die sonderen</l>
<l>Hoert mi dat salic v uercleren</l>
<l>Sentdat die maget van hogen prise</l>
<l>Van gode was in derre wise</l>
<l>Geuisiteert al sonder waen</l>
<l>So seggic v dat noit traen</l>
<l>En leet hare ogen daer si dede</l>
<l>Jesent vor imene hare bede</l>
<l>Mar blide. in hogen. ende vro</l>
<l>So bleef si sider. ende also</l>
<l>Heft si gedregen sonder toren</l>
<l>Dat ambacht dat si droch teuoren</l>
<l>Met commere. eer se got die here</l>
<l>Van allen commere ende sere</l>
<l>Verloessede. ende weder gaf</l>
<l>Remedie ende afflaet daeraf</l>
<l>Vandindat se die heiligen ende die ingle plagen</l>
<l>te visiteerne.</l>
<l>.xliij. Die wale onthouden mijn gedichte.</l>
<l>Si mogen bi hen seluen lichte.</l>
<l>Wel merken ende wel verstaen</l>
<l>Dat got lutgarden heft gedaen</l>
<l>Jn haren dagen menege eere</l>
<l>Van welker si was schuldech sere</l>
<l>Te dankene hem. oc sijn gewes</l>
<l>Dat si dis wel volcomen es</l>
<l>Die hebben dat vertrec gehoert</l>
<l>Daeraf. nv salic seggen voert</l>
<l>Dat ic ten meesten wondre tie</l>
<l>Vanallendindat ic noch ie</l>
<l>Gescreuen vant in andre viten</l>
<l>Van magden ende uan ermiten</l>
<l>Ende oc uan andren godes karen</l>
<l>Hoe wel dat si met gode waren</l>
<l>Nv hoert wat noch die iacobijn</l>
<l>Daer seget wies die maget fijn</l>
<l>Lutgart in bichten teenen tide</l>
<l>Ende oc al wenende hem verlijde</l>
<l>Hi seget daer dat hem lutgart</l>
<l>ogen met door hand H bovengeschreven h: oghen</l>
<l>Die urowe lijde al ongespart</l>
<l>Dis selues dat ic v bescriue</l>
<l>Dat ouerleden ijare viue</l>
<l>Sentdat die godes sone hare oghen</l>
<l>Quam tote hirneder neder selue droegen</l>
<l>Met sire coningliker hant</l>
<l>Gelijcdat ic v eer ontbant</l>
<l>Daer noit dages in ne ginc</l>
<l>Die sonne in sedele. eer ontfinc</l>
<l>Die maget bodeschap van gode</l>
<l>Ende eer hi sendde sinen bode</l>
<l>Te sire welgerakder brut</l>
<l>Daer hi met sendde sijn salut</l>
<l>Der maget fijn. op elken dach</l>
<l>Daer si in knigebede lach</l>
<l>Noch seget voert die predekare</l>
<l>Dat quamen elkes dags te hare</l>
<l>Bi drin bi uiren darenbinnen</l>
<l>Die sante beide ende die santinnen</l>
<l>Die alle visiteren quamen</l>
<l>Lutgarden. die se wel bi namen</l>
<l>Bekande. ende die se wale ontfinc</l>
<l>Daer wart ontdekket selke dinc</l>
<l>Die andren lieden was onkont</l>
<l>Die sent vertrac hare sute mont</l>
<l>Met staden haren specialen</l>
<l>Mar dikke mosten sijt verhalen</l>
<l>Met beden. eer sijs wilde en waert</l>
<l>Beghin. want nit ne was lutgart</l>
<l>Telicht in warden noch in daden</l>
<l>Mar emmer beidde si der staden</l>
<l>Ochte eer si seide ochte eer si dede</l>
<l>Die dinc. dat was der vrowen sede</l>
<l>Mar wildi horen wat die broeder</l>
<l>Van sire gheesteliker moeder</l>
<l>Vrowen lutgarden noch beghit</l>
<l>En littijs v verwassen nit</l>
<l>Jc soudt v seggen. nu hoert dan</l>
<l>Wis noch beghit die goede man</l>
<l>Hi seget daer al was dat sake</l>
<l>Dat si so gerne ontfinc die sprake</l>
<l>Dat visiteren. die salute</l>
<l>Daer elkes dags die godes drute</l>
<l>Met besech makden haren moet</l>
<l>Nochtan so plach die urowe goet</l>
<l>Verlijen dis al oppenbare</l>
<l>Din welgerakden predekare</l>
<l>Dat si in jngel noch in sant</l>
<l>Nie so uolmakde raste en uant</l>
<l>Dat sijs har seluen ouer gnoch</l>
<l>Gepaijt hilt. mar har geuoch</l>
<l>Ende al har troest dat was allene</l>
<l>Got selue. ende ander dinc negheene</l>
<l>Hi was der urowen toeuerlaet</l>
<l>Hi was har troest. hi was har raet</l>
<l>Ende al dat goet dat si begerde</l>
<l>Beneden ende bouen erde</l>
<l>Ende al daer si hare op verlit</l>
<l>Dat was hi selue ende elles nit</l>
<l>Mar wildi horen bi wat saken</l>
<l>Jc v gewage derre spraken</l>
<l>Jc saelt v seggen. ommedatDat</l>
<l>selke menschen sijn so lat</l>
<l>Van herten. dat si meer begheren</l>
<l>Met groten sorgen hen generen</l>
<l>Jn dese werellike pine</l>
<l>Dan al uan herten vri te sine</l>
<l>Ghelijcdat was lutgart die goede</l>
<l>Die meer dat gheestelic ermoede</l>
<l>Begerde metter godes minnen</l>
<l>Dan al dat heft die werelt binnen</l>
<l>Nv reste wi en lettelkijn</l>
<l>Onss seluen. want wi moede sijn</l>
<l>Ende onss gemakes plegen gaen</l>
<l>Eer wi dat derde boek bestaen</l>
<l>Van derre viten. dat v wesen</l>
<l>Soude alte lanc. wildict v lesen</l>
<l>Alvt. ende oc soudikkerin</l>
<l>Masschin vermoijen minen sin</l>
<l>Mar gaet v resten. ende uroch</l>
<l>Hir weder comt. want hir es gnoch</l>
<l>Te tellne margen al den dach</l>
<l>Van din dis voert die maget plach</l>
<l>Van daer wijt selen laten nv</l>
<l>Nv gaetenwech. got si met v ..Amen.</l>
<l>Amen door andere gelijktijdige hand toegevoegd</l>
<l>.i. Hir beginnet tprologe van der derden partien</l>
<l>.ij. Uandindat si blent wart .xi ijar uor hare doet</l>
<l>.iij. Uandindat bruder iordan te hare quam na sine doet</l>
<l>ende seide hoet met hem staet.</l>
<l>iiij Uandindat hare derdewerf was beuolen te uastene .vij.</l>
<l>ijar.</l>
<l>v Uandindat si meester ijacops sile uan vitri sach comen in</l>
<l>hemelrike.</l>
<l>vi Uandindat hare uertogt wart die dach uan harre doet</l>
<l>vif ijar eer si uerschit.</l>
<l>vij Uandindat se bruder iordan noch quam uisiteren ende</l>
<l>seide hare dat si hem cortelinge uolgen soude.</l>
<l>viij Vandindat hare uertogt wart dat die tatren in dit lant</l>
<l>njet comen en souden.</l>
<l>.ix. Vandindat hare vertogt wart heren bouduins doet uan</l>
<l>barbenchon.</l>
<l>.x. Uandindat si onttekde enen haren urint hoegedaen si</l>
<l>plach te bescowene gods anschin.</l>
<l>xi Uandindat ene stemme wart gesendt dar si lach die seide</l>
<l>deliciemeeessecumfilijshominum.</l>
<l>xij Vandindat onse here te hare quam ende hare beual dat si</l>
<l>besech ware met drien dingen.</l>
<l>xiij Uandindat onse here ende onse vrowe te hare quamen</l>
<l>ende si se troesteden.</l>
<l>xiiij Uandindat se onse vrowe ende sente jan baptiste quamen</l>
<l>visiteren.</l>
<l>xv Uandindat si din nonnen vorseide dat si na hare doet</l>
<l>geplacht souden sin ende waromme.</l>
<l>xvi Uandindat si enen haren vrint verdingde met beden</l>
<l>iegen gode.</l>
<l>xvij Uandindat si bleef sijc liggende ende dat si dabt uan</l>
<l>haffelgem quam uisiteren.</l>
<l>xviij Vandindat si uan erterike schijt ende op welken tijdt.</l>
<l>xix Uandindat die lichame slecht ende ombevlecht was doe</l>
<l>si versceden was.</l>
<l>xx. Uandindat se en wijf genas uan haren minxle doe si</l>
<l>dien lichame halp duaen.</l>
<l>xxi Hoe die lichame ter eerden wart gedaen ende war si</l>
<l>begrauen leegt</l>
<l>xxii Vandindat si bruder damase vorseide welken vinger hi</l>
<l>behouden soude uan hare.</l>
<l>xxiij Uandindat si ere vrowen oppenbart wart in uisioene</l>
<l>njet toevoeging hand O ?</l>
<l>ende ene nonne hare uolgen hijt.</l>
<l>xxiiij Uan der wraken dar se af hadde geprofeteert ende hoe si</l>
<l>gestilt wart.</l>
<l>xxv Uandindat beatris uan rauia genas bi harre cracht uan</l>
<l>enen gesuelle.</l>
<l>xxvi Vandindat ere nonnen die hoeftsuere wart gesachtt</l>
<l>ende hoe si uan ere queetchingen genas.</l>
<l>xxvij Uandindat marie uan andene genas van enen</l>
<l>griweliken hoeftsuere.</l>
<l>xxviii Dit es di conclusie van desen boken.]</l>
<l>de inhoudstafel is van hand G</l>
<l>.i. Hir beghinet prologhe uan der derder partien.</l>
<l>Doe ic vertrac dat ander deel.</l>
<l>Daer menech edel kapiteel.</l>
<l>Jn staet bescreuen. so sagic</l>
<l>Dat selke hir saten die en stik</l>
<l>Hare oren gauen. ende wale</l>
<l>Jnt irste ontfingen mine tale</l>
<l>Mar eer ic toten inde quam</l>
<l>So sagic ende wel vernam</l>
<l>Dat si dis horens waren sat</l>
<l>Wetti warbi ic merkde dat</l>
<l>Jc saelt v seggen. die teuoren</l>
<l>Beclagden hen dat si verloren</l>
<l>Den tijt. sine hadden al verstaen</l>
<l>Die wart van din gedichte saen</l>
<l>Dat heldekoppen ende nigen</l>
<l>Dat metten hoefden nedersigen</l>
<l>Gaf mi litteeken dat hen somen</l>
<l>Die vaec in dogen ware comen</l>
<l>Darbi so quamic in den wille</l>
<l>Dat ic geswegen hadde alstille</l>
<l>En haddens mi verbeden nit</l>
<l>Die andre daer ict omme lit</l>
<l>Die dende van der viten horen</l>
<l>Begerden. ende gauen oren</l>
<l>So tallendindat ic hen seide</l>
<l>Dat ic hen dach op heden leide</l>
<l>Hir vroech te comene. ende ic soude</l>
<l>Volbrengen metter gods gewoude</l>
<l>Der vrowen vite al toten inde</l>
<l>Die ic in ellef ijaren ghinde</l>
<l>Volseget hebbe in twe der deele</l>
<l>Mar dat telanc die kapiteele</l>
<l>V. somen dochten. dat was sake</l>
<l>Warumme gi so mettin vake</l>
<l>Begrepen wordt dat v verwis</l>
<l>Dis horens. want si plegen dis</l>
<l>Die horen dat hen nit ne uuget</l>
<l>Mar euen lanc dat hen geuuget</l>
<l>lees genuget</l>
<l>Die tale. en can men hen nit lichte</l>
<l>Telanc gemaken dat gedichte</l>
<l>Dat prouic noch wel bi v somen</l>
<l>Die sijt van verren weder comen</l>
<l>Te horne dinde van der viten</l>
<l>Daer ic mi saen sal aue quiten</l>
<l>Opdat mi got der stonden an</l>
<l>Mar dis ic altelanc began</l>
<l>Die kapiteele in din beginne</l>
<l>So dunkt mi goet in minen sinne</l>
<l>Dat ic se korte en lettelkijn</l>
<l>Sodat si bat gemikke sijn</l>
<l>Dengenen die hen laten lichte</l>
<l>Gepaijt sijn met corten dichte</l>
<l>Ende opdat lange en achten nit</l>
<l>Nochtan ne can men dat bedit</l>
<l>Met corten warden nit so clar</l>
<l>Gemaken. het ne bliue swar</l>
<l>Daer die materie donker es</l>
<l>Nochtan salic mi pinen des</l>
<l>Na mine macht in desen werke</l>
<l>Voertanemeer. want alsic merke</l>
<l>Dat het v allen wel genuget</l>
<l>So dunket mi dat het bat uuget</l>
<l>Dat ics vre alre wille doe</l>
<l>Ende ikker oc den minen toe</l>
<l>Geuuge dan ic alte lanc</l>
<l>Die tale makde an vwen danc</l>
<l>Nv biddic bi gerechter trowen</l>
<l>Gemeene v heeren ende v vrowen</l>
<l>Ende aldengenen die hir sijn</l>
<l>Versament omme die tale mijn</l>
<l>Tehorne. dat si met gemake</l>
<l>Mi horen. want den inde ic nake</l>
<l>Ende saen dis dichtens sal begeuen</l>
<l>Want twee der boeke sijn bescreuen</l>
<l>Der viten van der vrowen goet</l>
<l>Daer mi die minne af dichten doet</l>
<l>Nv comt dat derde boec hir voert</l>
<l>Oc biddic dat ghijt gerne hoert</l>
<l>Want menech bispel es daerin</l>
<l>Dat v sal geuen groet gewin</l>
<l>Wildiit te rechte merken dan</l>
<l>Dit seggic dis ic v wel an</l>
<l>Ende onnen sal altoes der vromen</l>
<l>Die v sal van din hoerne comen</l>
<l>Mar ware iman in derre stede</l>
<l>Die nit nontfinge mine bede</l>
<l>Of mijns gedichts en achtte nit</l>
<l>Hem ridic alsic wilen rit</l>
<l>Dat hi hem schide vt onsen ringe</l>
<l>Ende andre viten horen ghinge</l>
<l>Die hem bat gaedden ochte it el</l>
<l>So dade hi hofscheit ende wel</l>
<l>Mar godelof mi dunket wale</l>
<l>An v gelaet dat mine tale</l>
<l>.V. allen wel becomen sal</l>
<l>Nv biddic dan dat ouer al</l>
<l>Gemaekt si weder een gestille</l>
<l>Want die materie daer ic wille</l>
<l>Af scheren mijn gedichte voert</l>
<l>Welt al met staden sijn gehoert</l>
<l>Nv bidde wi dan algemeene</l>
<l>Wat onser es grote ende cleene</l>
<l>Den coninc van din paradise</l>
<l>Dat hi den rechten wech ons wise</l>
<l>Ten inde wert van derre viten</l>
<l>Want salic mi terechte quiten</l>
<l>Van din geloue daer ic mede</l>
<l>Mi seluen bant ende dat ic dede</l>
<l>Doe ic dat dichten onderstoet</l>
<l>So motic van der vrowen goet</l>
<l>Die vite brengen toten inde</l>
<l>Dis ic in ellef ijaren ghinde</l>
<l>Volcomen ben alsic v seide</l>
<l>Nv si die godes mogentheide</l>
<l>Jn mijn geleede. ende ic sal v</l>
<l>Dat derde boec beginnen nv.</l>
<l>Vandindat si blent wart .xi. ijar vor hare doet.</l>
<l>.ij. Tintidendat lutgart die fine.</l>
<l>Jn dese wereltlike pine</l>
<l>Geweset hadde menech ijaer</l>
<l>Ende si van oudre wart so swaer</l>
<l>Dat si began den inde naken.</l>
<l>Got die se wilde so volmaken</l>
<l>Dat si ter eeweliker vromen</l>
<l>Na desen liue mochte comen</l>
<l>Al sonder sneuen ende stoet</l>
<l>Dor sine ontfarmechheide groet</l>
<l>Heft hi der vrowen goet gegeuen</l>
<l>Noch een jueel. dat hare es bleuen</l>
<l>De dage die si leefde sent</l>
<l>Want beide hare ogen worden blent</l>
<l>Doe si in ellef ijaren ghinde</l>
<l>Was comen na. des liues inde</l>
<l>Dat was der vrowen omme dat</l>
<l>Gegeuen dat si dis te bat</l>
<l>Die ogen van der herten binnen</l>
<l>Tin schine uan der godes minnen</l>
<l>Ontpluken soude. ende innechlike</l>
<l>Din claren schijn van hemelrike</l>
<l>Ende oc din eeweliken dach</l>
<l>Beschowen din men nit ne mach</l>
<l>Van buten metten ogen sin</l>
<l>Bi derre saken lit geschin</l>
<l>Got sire brut dat ongeual</l>
<l>Mar diet terechte merken sal</l>
<l>En sal nit seggen dat het si</l>
<l>Groet ongeual dat dunket mj.</l>
<l>Want die soselken wissel doet</l>
<l>Dat hi behoudt dat meerre goet</l>
<l>Al werdt dat mindere hem ongeuen</l>
<l>Degene en mach hem hirteneuen</l>
<l>Beclagen nit van ongeualle</l>
<l>Des wanic wel dat gi mi alle</l>
<l>Selt volgen. eist v wille dan</l>
<l>So kiric daer ic v began</l>
<l>Dat bispel. ende van der maget</l>
<l>V segge voert. die bleef geplaget</l>
<l>Met selker plagen oit sent</l>
<l>Nochtan al waren dogen blent</l>
<l>Die herte binnen sonder waen</l>
<l>Temeer wijsheiden hadde ontfaen</l>
<l>Uandindat hare ontgeuen was</l>
<l>Dat sien van buten. wildi das</l>
<l>En argument. ic saelt v toegen</l>
<l>Een die gebruken mach sire ogen</l>
<l>Ende omme sien verre ende bi</l>
<l>Al dat hi siet geloeuets mi</l>
<l>Dat moet ter herten comen in</l>
<l>Daerouer moet hi sinen sin</l>
<l>Si willens ochte an sinen danc</l>
<l>Onledech maken euen lanc</l>
<l>Dat in der herten binnen durt</l>
<l>Dimaginacie die men wrt</l>
<l>Uan buten in. mettin beschowe</l>
<l>Hiraf was al lutgart die vrowe</l>
<l>Ontladen ouermiddesdinDat</l>
<l>hare ontgeuen was dat sin</l>
<l>Mar doe vernam die godes kare</l>
<l>Lutgart dat was onttrokken hare</l>
<l>Dat sien van buten. ende si</l>
<l>Was quite worden ende vri</l>
<l>Uanallendindat metten ogen</l>
<l>Ymaginatie mochte toegen</l>
<l>Der herten binnen vele sere</l>
<l>Began sijs danken onsen here</l>
<l>Want si van binnen wel vernam</l>
<l>Dat het te groten staden quam</l>
<l>Der silen die in eenechheiden</l>
<l>Met gode har leuen wilde leiden</l>
<l>Mar dat die welgerakde maget</l>
<l>Heft oit sider meest geclaget</l>
<l>Sentdat die dinc also geschide</l>
<l>Dat was dat hare op selke liede</l>
<l>Ende op die sonderlinge vrint</l>
<l>Die wilen hadden dis verdint</l>
<l>Dat si die gracie van der vrowen</l>
<l>Met harre sonderlinger trowen</l>
<l>Verworuen hadden. ende plagen</l>
<l>Beide omme leeren ende vragen</l>
<l>Die magt te visiteerne comen</l>
<l>Dat sien van buten was benomen</l>
<l>Dit plach die vrowe in din beghinne</l>
<l>Te clagene eer si wart in inne</l>
<l>Dis ongemaks. mar her ihesus</l>
<l>Die ordineerde selue aldus</l>
<l>Die dinc. hi heft der vrowen saen</l>
<l>Dis clagens oc don auestaen</l>
<l>Want hi der maget selue onthit</l>
<l>Dat hare en soude lange nit</l>
<l>Dat sien failliren van den ghenen</l>
<l>Die hare ant herte so gerenen</l>
<l>Dat sijs verladen was van seere</l>
<l>Want hi die got es ende heere</l>
<l>Ontboet met sinen bode sent</l>
<l>Der vrowen goet. al waren blent</l>
<l>Hare ogen buten dat si soude</l>
<l>Jndindat si verbeiden woude</l>
<l>Die vrint beschowen eewelike</l>
<l>Daerbouen in dat hemelrike</l>
<l>Na dat gelof so bleef lutgart</l>
<l>Van allen rowe so verclart</l>
<l>Dat dinc in erterike engheene</l>
<l>En was no weder groet no cleene</l>
<l>Die mochte ontpointen haren moet</l>
<l>Voertanemeer. so vaste hi stoet</l>
<l>Geuestt in rasten ende in vreden</l>
<l>Dos es tin tiden ouerleden</l>
<l>Van allen commere ende rowe</l>
<l>Din suaren pas lutgart die vrowe</l>
<l>Vandindat bruder iordaen te hare quam na sine</l>
<l>doet ende seide hoet met hem staet</l>
<l>.iij. Een jacobijn en heilech heere</l>
<l>Die beide groten lof ende eere</l>
<l>Jn sinen dagen hadde ontfaen</l>
<l>Genamt was hi bruder jordaen.</l>
<l>Was an din tiden alsic vant</l>
<l>Van hem gescreuen. ende want</l>
<l>Hi was gerakt in alre wise</l>
<l>Was hi verheuen oc in prise</l>
<l>Tin tiden. want dat godes wart</l>
<l>Al sonder mide ende ongespart</l>
<l>Plach hi te sprekene ouer al</l>
<l>Daermede wart hi liefgetal</l>
<l>Beide onder arme ende onder rike</l>
<l>Die plagen alredagelike</l>
<l>Te uolgene hem van meneger stede</l>
<l>Daer hi sermoen ten uolke dede</l>
<l>Want absolutie ende afflaet</l>
<l>Plach hi te geuene ende raet</l>
<l>Hen allen die van haren sonden</l>
<l>Jn bichten wilden sijn ontbonden</l>
<l>Die absolueerde met orloue</l>
<l>Die goede man din hi van houe</l>
<l>Dis pauss hadde speciael</l>
<l>Want meester was hi generael</l>
<l>Ende ouer alle predekaren</l>
<l>Die achter erterike waren</l>
<l>Droch hi dat ambacht van meestrien</l>
<l>Dis souden wel si some lijen</l>
<l>Noch van den ghenen diene sagen</l>
<l>Ware imen dis hen wilde vragen.</l>
<l>Wetti warumme ic dit bediede</l>
<l>Jc segget .v. met groten niede</l>
<l>Die goede man hadde onderslegen.</l>
<l>Vrowen lutgartden die vercregen</l>
<l>Die gracie hadde van din here</l>
<l>Dat hi se in trowen minde sere</l>
<l>Ende in gerechter karitaten</l>
<l>Hirmede willic v dit laten</l>
<l>Ende v voert seggen van din man</l>
<l>Daer ic dit bispel af began</l>
<l>Tin seluen tiden enen wille</l>
<l>Ontfinc die goede man alstille</l>
<l>Jnt herte binnen. din die gheest</l>
<l>Die here es alre heeren meest</l>
<l>Hem inspireerde in minen wane</l>
<l>Die wille hi was dat hem tegane</l>
<l>Jnt heilege lant van ouer zee</l>
<l>Gelustte. daer wel menech wee</l>
<l>Hem stont te doegene eer hi soude</l>
<l>Volcomen daer hi wesen wovde</l>
<l>Want hi was beide out. ende cranc</l>
<l>Oc was die bedeuart so lanc</l>
<l>Dat hise in schine en mochte nit</l>
<l>Volbrengen sonder groet verdrit</l>
<l>Ende ongemac ende andre pine</l>
<l>Doch was din wisen jacopine</l>
<l>Die herte binnen so gesont</l>
<l>Dat hi din langen wech bestont</l>
<l>Te wandelne. ende es wechgegaen</l>
<l>Die bedeuart heft hi bestaen</l>
<l>Ende es tin lande wert gekregen</l>
<l>Daer an den cruce wart geslegen</l>
<l>Dor onsen wille. wileneere</l>
<l>Her ihesus xpristus got die here</l>
<l>Ende alse quam die jacobijn</l>
<l>Daerouer daer hi wilde sijn</l>
<l>Ende hi met eeren ende vromen</l>
<l>Na sinen ghere was volcomen</l>
<l>Der bedeuart. dat sute lant</l>
<l>Ginc hi dorwandelen altehant</l>
<l>Ende ouer al waerso hi mochte</l>
<l>Gaen en comen. hi dorsochte</l>
<l>Dat rike van iherusalem</l>
<l>Te nazareth. te betlehem</l>
<l>Ginc hi. so dede hi oc te surs</l>
<l>Albuten ende binnen murs</l>
<l>Heft hi iherusalem die stat</l>
<l>Dorsochtt tin tiden ommedatDat</l>
<l>in din boeken staet gescreuen</l>
<l>Dat ihesus kerst aldaerteneuen</l>
<l>Dor onsen wille ontfinc die doet</l>
<l>Ende ons sijn paradijs onsloet</l>
<l>Uan daer ginc voert die predekare</l>
<l>Jn andren staden hare en dare</l>
<l>Die ic genoemen nit ne can</l>
<l>Mar doe die welgerakde man</l>
<l>Daerouer hadde lange gnoch</l>
<l>Gespacieert na sijn geuoch</l>
<l>Ende hi die broedre die hi vant</l>
<l>Begeuen in dat heilege lant</l>
<l>Geuisiteert hadde allegader</l>
<l>So heft die gheestelike vader</l>
<l>Bruder jordaen die iacopijn</l>
<l>An alle die gesellen sijn</l>
<l>Oude ende ijonge orlof genomen</l>
<l>Ende es tote akers wedercomen</l>
<l>Daer es gescheept ende ingeseten</l>
<l>Die goede man alse ons doet weten</l>
<l>Die uite aldaer si sijns gewaget</l>
<l>Mar got die gheecelt ende plaget</l>
<l>Die werelt al na sinen wille</l>
<l>Ende effne loenet ende stille</l>
<l>Hi gaf sentencie iegen desen</l>
<l>Daer wi dit bispel aue lesen</l>
<l>Ende alle die met heme waren</l>
<l>Geschepet. ende wilden varen</l>
<l>Te lande wert. selk. dat si alle</l>
<l>Verdronken sijn met ongeualle</l>
<l>Want eer dat schep te lande quam</l>
<l>So hif en storm fel ende gram</l>
<l>Die so uerhif die seewsche vloet</l>
<l>Dat si dat schep so voert verloet</l>
<l>Met groten slagen dat het brac</l>
<l>Dis mosten doegen ongemac</l>
<l>Die broeder ende die mede quamen</l>
<l>Want si verdronken altesamen</l>
<l>Meerre ende minder ijonge ende oude.</l>
<l>Dat moste sijn. want het got woude</l>
<l>Mar op die wile ende also saen</l>
<l>Alse op die zee bruder jordaen</l>
<l>Uerdronken lach die predekare</l>
<l>So toegde got al oppenbare</l>
<l>Welcs loens verdinde in sinen liue</l>
<l>Die goede man. want vren viue</l>
<l>Ende ouer. an der seluer nachte</l>
<l>Eer men dat lijc te lande brachte</l>
<l>So scheen uan vtin paradyse</l>
<l>En licht dat in colummen wise</l>
<l>Stont op din broeder daer hi lach</l>
<l>So claer dat ment van verren sach</l>
<l>Want het van verren scheen den vire</l>
<l>Gelijc. mar doe die maronire</l>
<l>Uan verren sagen die columme</l>
<l>So lange roiden si alomme</l>
<l>Dat si vertaekden die lichamen</l>
<l>Bruder jordaens. ende die daer quamen</l>
<l>Met hem geuloten in der zee</l>
<l>Dat waren andre broedre twee</l>
<l>Die oc dis selues daer genoten</l>
<l>Met hem. dos quamen daer geuloten</l>
<l>Die drie lichamen van den heeren</l>
<l>Die hiuenop met groten eeren</l>
<l>Die maronire. ende altehant</l>
<l>So wrden sise opt hoge lant</l>
<l>Daer lagen si sent enen dach</l>
<l>Mar dat men v te wondre mach</l>
<l>Vertrekken. sach men daer geschin</l>
<l>Want op den eenen van den drin</l>
<l>Die meester van den predekaren</l>
<l>Geweset hadde. quam geuaren</l>
<l>Van bouen vten hogen trone</l>
<l>Claer vtermaten ende schone</l>
<l>Jn lampden wise en ander schijn</l>
<l>Die van din goeden jacobijn</l>
<l>Bescheen driuueruen din lichame</l>
<l>Dos toegde got hoe welbequame</l>
<l>Hem wilen was in sinen dagen</l>
<l>Bruder iordaen dis wi gewagen</l>
<l>Mar doe die schijn in derre wise</l>
<l>Dat lijc hadde ouerschenen lise</l>
<l>Drieweruen ende claer gemakt</l>
<l>So es die lampde voert gerakt</l>
<l>Op enen van den andren twen</l>
<l>Den welcs lichame si bescheen</l>
<l>Oc eenewerf met claren schine</l>
<l>Wildi van desen iacobine</l>
<l>Din name oc weten din so hout</l>
<l>Got was. sijn name was Gherout</l>
<l>Dat segt die uite aldaerteneuen</l>
<l>Daer sijs gewagt. oc es bescreuen</l>
<l>Met prosen elre al die proces</l>
<l>Van din dis v gewagen es</l>
<l>Mar wildi dat ic v bediede</l>
<l>Wat van der lampdem voert geschide</l>
<l>Jc saelt v seggen. doe die schijn</l>
<l>Din welgerakden iacobijn</l>
<l>Ende enen van din drin gesellen</l>
<l>Daer wi dit bispel af vertellen</l>
<l>Lange ende gnoch hadde ouerschenen</l>
<l>So creech die lampde weder henen</l>
<l>Ende es tin hemele wert geuaren</l>
<l>Toesiende hen allen die daer waren</l>
<l>Uan verren comen ende bi</l>
<l>Die allen orconden dat gi mi</l>
<l>Hoert seggen. want ter seluer vren</l>
<l>Uan vremden ende van geburen</l>
<l>Was daer wel groet die sameninge</l>
<l>Die alle quamen sonderlinge.</l>
<l>Dat wonder schowen an din dage</l>
<l>Maer warumme ic v des gewage</l>
<l>Wel recht es dat ic v bediede</l>
<l>lees lampden</l>
<l>Tintidendat die goede liede</l>
<l>Ten inde hars liues waren comen</l>
<l>Ende oc die gracie die hen somen</l>
<l>Uerschenen was. hadde oppenbart</l>
<l>Got mettin schine. ver lutgart</l>
<l>Taiwires lach in orisone</l>
<l>Ende een gebet dat si te done</l>
<l>Hadde onderstaen. ter wilen dede</l>
<l>Met groten goeme. ende eer die bede</l>
<l>Ten inde quam. so hoerde si</l>
<l>Dat quam gegaen een tote bi</l>
<l>Der seluer steden daer si lach</l>
<l>Die seide vrowe goeden dach</l>
<l>Motu verleenen got die melde</l>
<l>Die alle dinc heft in gewelde</l>
<l>Jc ben hir comen vwen moet</l>
<l>Magt vtuercoren ende goet</l>
<l>Vervroijen ende blide maken</l>
<l>Nv hoert na mi. van ere saken</l>
<l>Salic v seggen din proces</l>
<l>Die v noch vrowe onkondech es</l>
<l>Jc ben iordaen die predekare</l>
<l>Die van mi seluen die nimare</l>
<l>.V. brenge maget welgedegen</l>
<l>Ten lande wert wasic gekregen</l>
<l>Uan ouer zee. dat wistti wel</l>
<l>Want gi mi bat dan imen el</l>
<l>Jn staden stondt met vwen beden</l>
<l>Nv benic bi der gods geneden</l>
<l>Van allen commere ende seere</l>
<l>Verloestt. danc hebbe got die heere</l>
<l>Vuant alsic hadde int heilege lant</l>
<l>Met onsen broedren die ic vant</l>
<l>Begeuen daer. teuollen gnoch</l>
<l>Gespacieert na mijn geuoch</l>
<l>So kirdic weder ende sovde</l>
<l>Te lande comen. mar en woude</l>
<l>Noch mi noch nimene el van din</l>
<l>Die met mi waren. dat geschin</l>
<l>Got laten. mar met ongeualle</l>
<l>Geuil dat wi verdronken alle</l>
<l>Aldos so benic tesen stonden</l>
<l>Van desen cranken liue ontbonden</l>
<l>Ende aldos es die dinc geschit</l>
<l>Mar dat ne daruic clagen nit</l>
<l>Want mi dat eewelike leuen</l>
<l>Te loene es emmer toe gegeuen</l>
<l>Daerbouen in den hogen trone</l>
<l>Daer hebbic nv begonnen crone</l>
<l>Te spanne. ende ewelike sal</l>
<l>Sijn metten salegen int getal</l>
<l>Daer salic mettin confessoren</l>
<l>Die sute melodijen hoeren</l>
<l>Daer ingle ende seraphine</l>
<l>Met louen gode al sonder pine</l>
<l>Daer salic mettin marteleren</l>
<l>Die hebben al dat si begeren</l>
<l>Want sijt met allen dat si mochten</l>
<l>Geleesten. quijtten ende kochten</l>
<l>Daerbouen in dat hemelrike</l>
<l>Oc gode louen eewelike</l>
<l>Mettin apostlen es mijn name</l>
<l>Gescreuen oc. want so bequame</l>
<l>Mijn leuen was den hogsten gode</l>
<l>Die van mi makde sinen bode</l>
<l>Sijn wart te sprekene oppenbare</l>
<l>Dat ic al sonder pine uare</l>
<l>Ende oc uan sonden al uerclert</l>
<l>Tin hogen paradise wert</l>
<l>Oc seggic v lutgart die fine</l>
<l>Dat .v. nit lange en staet te sine</l>
<l>Jn dese werelt. mar die tijt</l>
<l>Hi nakende es dat gi geurijt</l>
<l>Van alre pinen werden selt</l>
<l>Nv salic v der gods gewelt</l>
<l>Beuelen maget goedertiren</l>
<l>Lutgart. ende ic sal wederkiren;</l>
<l>Doe dat vertrec lutgart die vrowe</l>
<l>Uerhoerde. blischap ende rowe.</l>
<l>Lief ende leet van ere dinc</l>
<l>Jnt herte binnen si ontfinc</l>
<l>Want dat die welgerakde man</l>
<l>Din si van herten lief gewan</l>
<l>Dor sine doget wileneere</l>
<l>Verscheeden was. dis bleef in sere</l>
<l>Har herte binnen. mar dat hi</l>
<l>Den hogsten goede was so bi</l>
<l>Ende hi ter eeweliker vromen</l>
<l>Was sonder plecht van pinen comen</l>
<l>Dis was der vrowen wel temoede</l>
<l>Aldos vernam lutgart die goede</l>
<l>Uan desen stukken die nimare</l>
<l>Oc was tin tide en predekare</l>
<l>En heilech broeder die hem das</l>
<l>Vermat. dat hem vertoget was</l>
<l>En uision tin seluen tide</l>
<l>Daer hem die gods gebenedijde</l>
<l>Jn grote glorie ende in eere</l>
<l>Was in vertogt Jordaen die here</l>
<l>Dos wart der maget welgerakt</l>
<l>Al die materie cont gemakt</l>
<l>Eer die nimare quam int lant</l>
<l>Sodat men sider onderuant</l>
<l>Van din processe al die waerheide</l>
<l>Nadat lutgart teuoren seide.</l>
<l>Vandindat hare derdewerf was beuolen te</l>
<l>uastene .vij. ijar.</l>
<l>Tin tiden doe volcomen uuaren.</l>
<l>Die vasten van din seuen ijaren.</l>
<l>Die goedes maget utuerkoren</l>
<l>Hadde anderweruen daerteuoren.</l>
<l>Bestaen te uastene. omme saken</l>
<l>Daer wi tin tiden aue spraken</l>
<l>Doe wi vertrokken dat bispel.</l>
<l>So was en mensche. en quaet. en fel.</l>
<l>En ouerdadech ende en wreet</l>
<l>Die presecutie ende leet</l>
<l>Din lieden van religioene</l>
<l>Ende al denghenen plach tedoene</l>
<l>Die gode minde ende onssagen</l>
<l>Met eere aldosgedaenre plagen</l>
<l>So was geplaget an din stonden</l>
<l>Omme okison van haren sonden</l>
<l>Die werelt vtermaten sere</l>
<l>lees minden</l>
<l>Want het jugeerde got die here</l>
<l>Die alles dinges heft gewout</l>
<l>Mar doe die gheecele menechfout</l>
<l>Dat kerstenheide hadde ouerlopen</l>
<l>Dat moeste ontgelden ende koepen</l>
<l>Van sinen sonden douerdaet</l>
<l>Want die uiant fel ende quaet</l>
<l>Die boese mensche die tiran</l>
<l>So lach din godeshusen an</l>
<l>Ende allen goeden kerstenheide</l>
<l>Daer hem so groet die mechtechheide</l>
<l>Got toe verleende in sinen dagen</l>
<l>Dat selke ontfruchtten ende onssagen</l>
<l>Dat hi met sinen bosen werken</l>
<l>Die uriheit van der heileger kerken</l>
<l>Onssetten soude ende onderdon</l>
<l>So hadde ens dags en orison</l>
<l>Lutgart begonnen. dat si dede</l>
<l>Met groten goeme. ende eer die bede</l>
<l>Ten inde quam. die was begonnen</l>
<l>Beide ouer moneke ende nonnen</l>
<l>Beide ouer papen ende clerke</l>
<l>Ende alle die die goedes kerke</l>
<l>Te rekkene hadden. ende waren</l>
<l>Bekommert mettin moederbaren</l>
<l>So quam en godes bode lise</l>
<l>Van bouen vtin paradise</l>
<l>Geuaren daer die vrowe lach</l>
<l>Die seide kare goeden dach</l>
<l>Verleen .v. got dis bode ic bem</l>
<l>Gesendet benic hir van hem</l>
<l>Die alle dinc heft in behoude</l>
<l>Dat hi dis kerstenheides woude</l>
<l>Dis hebdi hem lutgart gebeden</l>
<l>Mar dis die tijt es ouerleden</l>
<l>Die v van gode ende onser vrowen</l>
<l>Beuolen was te goeder trowen</l>
<l>Teuastene. ende ghi lutgart</l>
<l>Twee seuen ijaer al ongespart</l>
<l>Geuastet hebt genendelike</l>
<l>Sodats hem got van hemelrike</l>
<l>Belouet harde gnoch van .v.</l>
<l>Daeromme sendet hi mi nv.</l>
<l>Hirneder maget welgedegen</l>
<l>Te seggene v dat gi moett plegen</l>
<l>Al saelt v lanc sijn ende swar</l>
<l>Te doene. ene ander seuen ijar</l>
<l>Alnoch dis uastens. es dat sake</l>
<l>Dat ghi die suare godes wrake</l>
<l>Daer gi so harde v af beclaget</l>
<l>Wilt aue.kopen schone maget</l>
<l>Din kerstenheide. oc sijt gewes</l>
<l>Dat het die wille godes es</l>
<l>Dat ghi dat vasten onderstaet</l>
<l>Noch derdewerf want sal die quaet</l>
<l>Die bose mensche. die tiran</l>
<l>Dis ouerdaet men nit ne can.</l>
<l>Alnoch beschiwen. hem gematen</l>
<l>Sodat hi sal met goede laten</l>
<l>Die godes vrint. dat selen don</l>
<l>.V. uasten ende v orison</l>
<l>Nochtan lutgart al es dat sake</l>
<l>Dat bi v sal die godes wrake</l>
<l>Gemindert wesen. nit so saen</l>
<l>En sal sire archheit auestaen</l>
<l>Die mensche din men so onssit</l>
<l>Mar beide pine ende oc verdrit</l>
<l>Sal hi noch don din kerstenheide</l>
<l>Nv hebbes dan verduldechheide</l>
<l>Want godes wille also gedreget</l>
<l>Lutgart nu hebbic v geseget</l>
<l>Dat mi te seggene v beual</l>
<l>Got die jugeert die werelt al</l>
<l>Nv sijt beuolen dan te gode</l>
<l>Jc uareenwech. dos schit die bode</l>
<l>Met hastechheiden van der vrowen</l>
<l>Die sal bestaen te goeder trowen</l>
<l>Dat uasten want sijt gerne doet</l>
<l>Mar sere onttempert bleef har moet</l>
<l>Uandindat metter gods gewoude</l>
<l>Die wrake noch geduren soude</l>
<l>Dis bleef si noch bedroeuet sere</l>
<l>Jdoch beual sit onsen here</l>
<l>Die al mach sinen wille don</l>
<l>Dos heft die vrowe har orison</l>
<l>Volbrachtt tin tide aldaer si lach</l>
<l>Nv salic v voert don gewach</l>
<l>Hoe noch die derde seuen ijar</l>
<l>Al sonder duchte ende sonder uaer</l>
<l>Began te uastene an din tide</l>
<l>Lutgart die gods gebenedijde</l>
<l>Al wassi cranc ende out. nochtan</l>
<l>Dis anders dages si began</l>
<l>Dat uasten weder met geninde</l>
<l>Dat hilt iesider toten inde</l>
<l>Uan haren leuene. ende alvt</l>
<l>Die seuen ijar die godes brut</l>
<l>Want so te pointe sider quam</l>
<l>Dat uasten dat het inde nam</l>
<l>Met haren leuene. ende oc es</l>
<l>Al sonder faille ende al gemes</l>
<l>Ten inde van den seuen iaren</l>
<l>Lutgarden sile enwechgeuaren</l>
<l>Tin schonen paradise wert</l>
<l>Mar dat die bruder heft verclert</l>
<l>Die derre viten meester was</l>
<l>Ende ic in din latine las</l>
<l>Salic v seggen uan der vrowen</l>
<l>Hi segt dat si te goeder trowen</l>
<l>So wel dat uasten onderstont</l>
<l>Dat nit ne quam in haren mont</l>
<l>Noch uisch noch vleesch noch dinc engheene</l>
<l>Dan een pulment met brode allene</l>
<l>Dat nutte si met dunnen bire</l>
<l>Ende oc en wassi nit so dire</l>
<l>Hars uastens dis si gerne plach</l>
<l>Sine heft geuastt din paschedach</l>
<l>Ende alle dandre in den ijare</l>
<l>Alseof het quatertempere ware</l>
<l>Die sonnendage ende alle mede</l>
<l>Die andre die men na den sede</l>
<l>En plegt te uastene elre nit</l>
<l>Die uastte si. want dat verdrit</l>
<l>Pine. arebeit. ende ongemac</l>
<l>Daer got sine ande mede wrac</l>
<l>Op die sonderen. nit ene vre</l>
<l>En lit die maget die se in cure</l>
<l>Uan godes haluen hadde ontfaen</l>
<l>Al sonder vasten ouergaen</l>
<l>Nochtan bleef noch die godes wrake</l>
<l>So starc tin tide. al was dat sake</l>
<l>Dat si bi beden van der maget</l>
<l>Gemindert wart. dats hem beclaget</l>
<l>Jn somen stonden jegen hare</l>
<l>Heft dant thomas die predekare</l>
<l>Die seide aldos. gebenedijde</l>
<l>Wats ons bedaget tonsen tide</l>
<l>Dat ons en mensche dos versuart</l>
<l>Wat saels gewerden uer lutgart</l>
<l>Dat ons alteenen got die here</l>
<l>Plagt ende gheecelt aldos sere</l>
<l>En sal dan nit met goede laten</l>
<l>Die bose mensche. die verwaten</l>
<l>Die godes vrint. was saels gewerden</l>
<l>Sal hijt it lange moten herden</l>
<l>So wee den genen die nv leuen</l>
<l>Die godes gracie heft begeuen</l>
<l>Sodat sijs hebben groten toren</l>
<l>Neen sprac die maget utuerkoren</l>
<l>Mijn sute vrint en segges nit</l>
<l>Dat godes vrinden es geschit</l>
<l>Dit ongemac . dis sijt gewes</l>
<l>Dat het schult harre sonden es</l>
<l>Want sonder redene ende sake</l>
<l>En doet hi nit die dese wrake</l>
<l>Doet lopen ouer sine vrint</l>
<l>Sentdat wijs hebben dan verdint</l>
<l>So menechwerf in onsen dagen</l>
<l>En mote wijs ons nit beclagen</l>
<l>Mar louen gode in allen tide</l>
<l>Nv sijt in hoegen ende blide</l>
<l>Want ic v segge al ouerwaer</l>
<l>Die plage die so menech ijar</l>
<l>Ons heft gedert an onsen danc</l>
<l>Sal inde nemen eeritlanc</l>
<l>Want emmer sal geschin dat een</l>
<l>Dis sijt gewes van desen tween</l>
<l>Jn corten tide her predekare</l>
<l>Of dese man die noch in vare</l>
<l>Die werelt houdt. sal hem gematen</l>
<l>Van ouerdaden. ende laten</l>
<l>Die godes vrint in paise leuen</l>
<l>Ochte eeritlanc werdt hem gegeuen</l>
<l>Selt paiment. dat hi met schanden</l>
<l>Sal sijn geleuert din vianden</l>
<l>Die hem met eeweliker pinen</l>
<l>Vergelden selen dit karinen</l>
<l>Daer hi so harde met versuart</l>
<l>Die godes vrint. dos heft lutgart</l>
<l>Van derre dinc din goeden man</l>
<l>Gesett te rasten. mar nochtan</l>
<l>Die vite segt die hi bescreef</l>
<l>Dat na der vrowen liue bleef</l>
<l>Die wrake staende en stukkelkiin</l>
<l>Mar nadat hem die maget fijn</l>
<l>Vorseget hadde in corten stonden</l>
<l>Die werelt warteraf ontbonden</l>
<l>Dis darr ic ouerwaer beghin</l>
<l>Want allewege lit geschin</l>
<l>Got dor sine eewelike doeget</l>
<l>Gelijcdat ghi wel merken moeget</l>
<l>Van desen werke in menegen steden</l>
<l>Al dat lutgart met haren beden</l>
<l>Besochte. ende dat si wilde voert</l>
<l>Vertrekken. ende sijn gehoert</l>
<l>Vandindat si mester iacops sile van uitrj sach</l>
<l>comen in helmelrike .</l>
<l>.v. En meester iacop wilen was.</l>
<l>Daer ic en bispel aue las.</l>
<l>Jnt ander boec . hit van uitri</l>
<l>Oc segt die boec van hem. dat hi</l>
<l>Lutgarden vrint was speciael</l>
<l>Die goede man was kardenael</l>
<l>Te rome. ende een der groter heeren</l>
<l>Uan derre werelt. want in eeren</l>
<l>Ende oc in werdechheiden op</l>
<l>Was hi verheuen. want bisschop</l>
<l>Was hi tote akers ouer zee</l>
<l>Daer hi dor gode menech wee</l>
<l>lees Selc</l>
<l>lees hemelrike</l>
<l>Bestont te dogene ende pine</l>
<l>Mar wat van hem in din latijne</l>
<l>Bescreuen staet. dat salic v</l>
<l>Vertrekken. wildijt horen nv</l>
<l>Die goede mensche siderdat</l>
<l>Lutgart vor hem te gode bat</l>
<l>Ende sine van der cranker minnen</l>
<l>Verloessde. die sijn herte binnen</l>
<l>Sere hadde onttempert vtermaten</l>
<l>Heft hi uan vaster karitaten</l>
<l>Gelegt daerin en fondement</l>
<l>Daer hi van goeden werken sent</l>
<l>En groet gestichte op heft verheuen</l>
<l>Dat sent texemple wart gegeuen</l>
<l>Bisscoppen ende kardenalen</l>
<l>Want beide in werken ende in talen</l>
<l>Die goede man was so volcomen</l>
<l>Dat dikke worden sent genomen</l>
<l>An hem van dogden die bispele</l>
<l>Schone ende goede ende dire vele</l>
<l>Want hise hanteerde al sonder wanc</l>
<l>Mar nit ne willic v te lanc</l>
<l>Die tale maken van din heere</l>
<l>Hoe groten lof. hoe menege eere</l>
<l>Dat hi vercreech in sinen dagen</l>
<l>Worde v te lanc wildics gewagen</l>
<l>Mar die dis seker wilde wesen</l>
<l>Hi dade hem dat geschrefte lesen</l>
<l>Daer hi sijns selues wesen in</l>
<l>Betoget. want no meer no min</l>
<l>Noch af. noch toe. dan al sijn leuen</l>
<l>En soude hi vinden daer gescreuen</l>
<l>Daeromme latic achter dat</l>
<l>Ende v sal seggen daer gi bat</l>
<l>.V. met gepaijt houden selt</l>
<l>Hoe sider metter gods gewelt</l>
<l>Die man te goeden inde quam</l>
<l>Ende hoe die vrowe dat vernam</l>
<l>Salic v seggen. hoert na mi</l>
<l>Ens tijds so lach die maget vri.</l>
<l>Op hare knin. ende een gebet</l>
<l>dogene met door hand C bovengeschreven e: doegene</l>
<l>man op groter rasuur uit een woord eindigend op -n</l>
<l>Hanteerde. daer si wilde met</l>
<l>Har herte fijn onledech maken</l>
<l>Mar doe began den inde naken</l>
<l>Dat beden. heft si opgeheuen</l>
<l>Har herte. sodat hare ontgeuen</l>
<l>Die sinne worden alle viue</l>
<l>Mar dat si buten in den liue</l>
<l>Uerloes. dat heuet si van binnen</l>
<l>Verhaelt. met helpen van der minnen</l>
<l>Want eer sijs selue it wart geware</l>
<l>So wart gewrt de gheest van hare</l>
<l>Hoge op tote in dat paradijs</l>
<l>Daer beide glorie ende prijs</l>
<l>Danc. werdechheide. lof ende eere</l>
<l>Die ingle gauen onsen heere</l>
<l>Daer quam die gheest. ende also saen</l>
<l>Alse hi daerbouen wart ontfaen</l>
<l>Daer hi met groter eeren gnoch</l>
<l>Gessaluwert was int geuoch</l>
<l>Van santen ende van santinnen</l>
<l>Die quamentoe van allen sinnen</l>
<l>Lutgarden toeuen. ende grueten</l>
<l>Dat wonderlike wel gesueten</l>
<l>Began der vrowen. die bi namen</l>
<l>Wel kennede alle die daer quamen</l>
<l>Want si dat selue dagelike</l>
<l>Hanteerden hir in erterike</l>
<l>Die sante meenic die die vrowe</l>
<l>Feesteerden op gerechte trowe.</l>
<l>Dis si daer plagen an din tide</l>
<l>So sach van verren banderside</l>
<l>Van inglen comen ene schare</l>
<l>Die magt. ende oc wart si geware</l>
<l>An dat gelaet van harre feesten</l>
<l>Dat si daer enen van den gheesten</l>
<l>Der gerre brachten. die gescreuen</l>
<l>Got heft in deewelike leuen</l>
<l>Daerbouen. want si hem beuilen.</l>
<l>Mar doe die ingle metter silen</l>
<l>Bat naerre quamen. so sach si</l>
<l>Dat meester ijacop van vitri</l>
<l>Die selue was die daer ontfaen</l>
<l>Ende in possessie was gedaen</l>
<l>Dis was so vro lutgart die goede</l>
<l>Dat si met harden bliden moede</l>
<l>Dire silen verre jegen ginc</l>
<l>Ende sise in haren arme ontfinc</l>
<l>Ende seide wel gestadelike</l>
<l>Den coninc van den hemelrike</l>
<l>Ende allen santen kare mijn</l>
<l>So motti wellecome sijn</l>
<l>Dat gi derre eeren hebt verdint</l>
<l>Wel lieue her ijacop sute vrint</l>
<l>Dat gi ontfaet lof ende prijs</l>
<l>Hirbouen in dit paradijs</l>
<l>Dis dankic gode al mine macht</l>
<l>Die .v. daertoe verleende cracht</l>
<l>Wille. ende gracie. ende spoet.</l>
<l>Gelijcdat hi hen allen doet</l>
<l>Die daerna poegen ende staen</l>
<l>Mar dis hir werden selke ontfaen</l>
<l>Din grote pine int vegeuir</l>
<l>Tirst staet te doegene eer si hir</l>
<l>Ter godes feesten mogen comen</l>
<l>Mar selken meerre dan hen somen</l>
<l>Nadat geriuet igewelken</l>
<l>Ende ic hebbe oc verstaen van selken</l>
<l>Die sonder pine ende ongemac</l>
<l>Tirstdat des liues hem gebrac</l>
<l>Hirbouen quamen. want hen das</l>
<l>Die godes gracie onstech was</l>
<l>Daer si na poegden met geninde;</l>
<l>Dis soudic oc van vwen inde</l>
<l>Welgerne weten die nimare</l>
<l>Wistic dat het v wille ware</l>
<l>Mijn sute vrint nv segt mi dan</l>
<l>Ochte ic v dis verbidden can</l>
<l>Ochte v it lange stont te sine</l>
<l>Jnt purgatorie ende in pine</l>
<l>Nadat gi van der werelt schidt;</l>
<l>Dis gi te biddene .v. geniedt</l>
<l>Dis salic v berechten gerne</l>
<l>Want nit nes recht dat ics .v. werne</l>
<l>bliden in de marge met verwijzingsteken hierheen, hand C</l>
<l>Die sile antwerdde van din here</l>
<l>Mar tirsten dankic onsen heere</l>
<l>Van sire ontfarmechheiden groet</l>
<l>Bi welker ic van alre noet</l>
<l>Van allen commere ende schaden</l>
<l>Nv ben ontcommert ende ontladen</l>
<l>Wildi dan weten ver lutgart</l>
<l>Ochtic it lange was versuart</l>
<l>Van pinen sentdat ic verschit</l>
<l>Got sijs gelouet neenic nit</l>
<l>Want heden es die virde dach</l>
<l>Dat ic die werelt vtterst sach</l>
<l>Drie dage lettic eer ic quam</l>
<l>Hirbouen. sentdat inde nam</l>
<l>Mijn brosche lijf. want ic van sonden</l>
<l>En was algader nit ontbonden</l>
<l>Doe ic verschit mar got die goede</l>
<l>Hi sijs gelouet. noch ermoede</l>
<l>Noch ongemac noch ander seer</l>
<l>En mach mi deren nemmermeer</l>
<l>Want ic van allen ben geurijt</l>
<l>Got selue hi sijs gebenedijt</l>
<l>Owi antwerde gaf lutgart</l>
<l>Hoe quam dat gi so lange wart</l>
<l>Jn pine. ende ics en wiste nit</l>
<l>Hoe es die dinc also geschit</l>
<l>Dat gi met pinen wart verladen</l>
<l>Ende ic no min no meer in staden</l>
<l>En hebbe .v. terre noet gestaen</l>
<l>Haddict geweten. sonder waen</l>
<l>So lange en hadde .v. nit in pine</l>
<l>Behoert noch in torment tesine</l>
<l>Want van aiwires die ijonfrowen</l>
<l>Ende ic met hen te goeder trowen</l>
<l>Met beden sovden hebben v</l>
<l>Gestaen in staden. dis gi nv</l>
<l>Goddant en hebt nemmeer te doene</l>
<l>Want godelof vtin prisoene</l>
<l>Des vegeuirs gi comen sijt</l>
<l>Die ander sprac. gebenedijt</l>
<l>So moetti nv ende emmer sijn</l>
<l>Lutgart die gods verkorne fijn</l>
<l>Ghi hadt mi bat dan imen el</l>
<l>lees Goddanc</l>
<l>Gestaen in staden. weetic wel</l>
<l>Dis moetti hebben groten danc</l>
<l>Mar dis die tijt en was nit lanc</l>
<l>Ende dis gi sovdt van mire doet</l>
<l>Gedoeget hebben rowe groet</l>
<l>Got die dat wiste hi heuet v</l>
<l>Verholen vrowe al tote nv</l>
<l>Dat ic ten tide comen was</l>
<l>Mijns liues. ende want gi das</l>
<l>Sijt seker dat ic ben verloestt</l>
<l>Van pinen. dat gi sijt getroestt</l>
<l>Dis biddic .v. ende dat gi sere</l>
<l>Dankt alles goedes onsen here</l>
<l>Die mi die gracie heft gegeuen</l>
<l>Dat ic int ewelike leuen</l>
<l>Die institucie hebbe ontfaen;</l>
<l>Doe dese antwerde was gedaen</l>
<l>Lutgart die waende wedertale</l>
<l>Gegheuen hebben. daer si wale</l>
<l>Op was beraden. altehant</l>
<l>Na die antwerde har seluen vant</l>
<l>Noch liggende op die selue stede</l>
<l>Hir weder tale in kniegebede</l>
<l>Daer si teuoren was gelegen</l>
<l>Doe ginc die maget welgedegen</l>
<l>Van allen danken ende louen</l>
<l>Den hogsten koninc van daerbouen</l>
<l>Getrowelike ende ongespart</l>
<l>Dos heft die godes brut lutgart</l>
<l>Vernomen binnen virden dage</l>
<l>Dis heren doet dis ic gewage</l>
<l>Die over .xxx. ochte meer</l>
<l>Jorneijen vas verscheeden eer</l>
<l>Dis virdes dags; want alse ons seget</l>
<l>Die vite op enen dach die leget</l>
<l>Naest din kalanden van den meije</l>
<l>Verschit die here in die contreije</l>
<l>Van rome. ende op den virden dach</l>
<l>Geuil datten die maget sach</l>
<l>Daerbouen in din paradise</l>
<l>Mar si v lief dat ic mesprise</l>
<l>En lettelkijn hare ouerdaet</l>
<l>lees inde</l>
<l>lees was</l>
<l>Din dommen lieden die eer quaet</l>
<l>Eer goet vermonden. ende hen dis</l>
<l>En schamen nit. die ouer ris</l>
<l>Die dichtren houden die bescriuen</l>
<l>Die fantasijen van din wiuen</l>
<l>Nadat si seggen. mar goddanc</l>
<l>Die proeffenesse es hen te cranc</l>
<l>Daer si ons wanen met beuaen</l>
<l>Want si den lieden don verstaen</l>
<l>Dat truffen sijn ende oude sagen</l>
<l>Ende al baraet dis wi gewagen</l>
<l>Van ouden quenen die ons don</l>
<l>Bescriuen ouer vision</l>
<l>Dat hen in drome comt teuoren</l>
<l>Benachte. mar die hebben toren</l>
<l>Dat ic altoes prijs ende lof</l>
<l>Lutgarden ghene . comen of</l>
<l>Hars croenens. ochte mi antwerden</l>
<l>Dis ic hen vrage of sijt gewerden</l>
<l>So vragic dan of truffen sijn</l>
<l>Dat ic daer uinde in dat latijn</l>
<l>Ende ic in didsche ontbinde voert</l>
<l>Hoe ongesegt ende ongehoer</l>
<l>Die godes brut lutgart die vrie</l>
<l>Taiwires in de fermerie</l>
<l>Jn virden dage dat vernam</l>
<l>Daer sider bodscap aue en quam</l>
<l>Jn dertech dagen el negheene</l>
<l>Jn brabant dan die hare allene</l>
<l>Die dan messpreken van der maget</l>
<l>Antwerden dis hen es geuraget</l>
<l>En conen si gantwerden nit</l>
<l>Warbi di vordeel es geschit</l>
<l>Lutgarden. dat si heft so saen</l>
<l>Vernomen ende wel verstaen</l>
<l>Van desen stukken die waerheide</l>
<l>So swigen dan. dats houeschheide</l>
<l>Mar es hir imen die des bliuet</l>
<l>Jn wane. hi sie wat noch bescriuet</l>
<l>met verwijzingsteken hierheen overtollig die in de marge toegevoegd, hand F</l>
<l>lees gheue</l>
<l>lees ongehoert</l>
<l>d verbeterd uit s, door hand C ? h bovengeschreven: bodschap</l>
<l>lees dit</l>
<l>Alhirteneuen dant thomas</l>
<l>Die derre vite meester was</l>
<l>Welt hijs geloeuen. dan van desen</l>
<l>Tebat so mach hi seker wesen</l>
<l>Want hi daer segt al oppenbare</l>
<l>Dat een goet man en predekare</l>
<l>Was an din tiden binnen Rome</l>
<l>Din wart vertogt in enen drome</l>
<l>En vision daer hi in sach</l>
<l>Dat op din seluen virden dach</l>
<l>Van pinen bi der gods genaden</l>
<l>Dis heren sile wart ontladen</l>
<l>Ende op tin paradise voer</l>
<l>Dit sprac die broeder ende swoer</l>
<l>Tin seluen tide. ende omme dat</l>
<l>Mach men lutgarden dis te bat</l>
<l>Geloeuen. dat si die waerheide</l>
<l>Oc van din seluen dingen seide.</l>
<l>Vandindat hare vertogt wart die dach uan harre</l>
<l>doet vif ijar eer si verschit</l>
<l>.vj. Uvildi noch weten wat geschide</l>
<l>Tin seluen tide. alse oc beghide</l>
<l>Sybilie die van gaijes was</l>
<l>Daer ic en bispel aue las</l>
<l>Ende dire ic oc in andren steden</l>
<l>Gewagen hebbe ende oc noch heden</l>
<l>Gewagen sal eer ic ontbinde</l>
<l>Der vrowen vite al tote inde</l>
<l>Want si was die die maget rene</l>
<l>Daertoe verkoes dat sise allene</l>
<l>Begoemen sovde. ende sijn met hare</l>
<l>Jn allen tiden van den ijare</l>
<l>So wassi oc. ende omme dat</l>
<l>Mach men din warden dis tebat</l>
<l>Geloeuen. dat si met beschit</l>
<l>Dis andre liede en wisten nit</l>
<l>Want si met conden ogen sach</l>
<l>Algader dis die maget plach</l>
<l>Vroch ende spade in allen tide</l>
<l>Ende selker dinge hare oc verlijde</l>
<l>Lutgart die vrowe in somer stont</l>
<l>Die andren lieden was onkont</l>
<l>So hoert na mi noch een bispel</l>
<l>Salic v tellen. daer gi wel</l>
<l>Bi mogt vernemen dat lutgart</l>
<l>Jn herte binnen was verclart</l>
<l>Van prophecijen die geschiden</l>
<l>Gelijcdat sise plach bedieden</l>
<l>Want het in enen somertide</l>
<l>Geuil dat gods gebenedijde</l>
<l>Ens sonnendages was gegaen</l>
<l>Te messen. daer si sovde ontfaen</l>
<l>Dat sacrament van din outare</l>
<l>Ende alse quam die godes kare</l>
<l>Ter kerken in. so was begonnen</l>
<l>Dat messeambacht. dat van din nonnen</l>
<l>Verheuen was met claren sange</l>
<l>Ende oc met suten. mar onlange</l>
<l>Was dis ambachts aldaer geplon</l>
<l>So quam der magt en vision</l>
<l>Teuoren. daer si nederlach</l>
<l>Op hare knin. want si versach</l>
<l>Van godes haluen ende kinde</l>
<l>Den ijoncsten dach van haren inde</l>
<l>Want sekerlike ende sonder waen</l>
<l>Heft si van binnen wel verstaen</l>
<l>Aldaer men dewangelie las</l>
<l>Ter messen. die begonnen was</l>
<l>Alsic v segge. homoquidam</l>
<l>Daer so comet na. fecitcenam</l>
<l>Ende andre wart die ons bedieden</l>
<l>Die werscap groet die allen lieden</l>
<l>Got heft gereet in hemelrike</l>
<l>Daer hi toe noedt arme ende rike</l>
<l>Meerre ende minder. ijonge ende oude</l>
<l>Dat si ter feesten varen sovde</l>
<l>Van derre werschap op den dach</l>
<l>Op welken dat men doet gewach</l>
<l>Der nodingen van din gelage</l>
<l>Jn dewangelie van den dage</l>
<l>Doe dat vernam die maget wijs</l>
<l>Met goeder herten dankde sijs</l>
<l>Din hogsten coninc van daerbouen</l>
<l>Oc heft dat danken ende louen</l>
<l>Gedurt din messetijt alvt</l>
<l>Mar doe die vrie godes brut</l>
<l>werscap met door hand C ? bovengeschreven h: werschap</l>
<l>Dat sacrament. die hoge spise</l>
<l>Ontfangen hadde. na die wise</l>
<l>Dat sijt teuoren plach tontfane</l>
<l>Die hare altoes plach bi testane</l>
<l>Dat was sybilie. metter hant</l>
<l>Si nam die vrowe. ende altehant</l>
<l>So leidde sise al sonder spreken</l>
<l>Al dor den pant. dos henen strekenEnwech</l>
<l>ter fermerijen wart</l>
<l>Sybilie ende ver lutgart</l>
<l>Al moetgemeene. ende alse quamen</l>
<l>Die vrowen beide in hus tesamen</l>
<l>Sybilie sprac lutgart die fine</l>
<l>Got motv lonen dese pine</l>
<l>Die menege eere. ende al dat goet</l>
<l>Dat gi mi armer weesen doet</l>
<l>Dis ic ontberen nit ne mach</l>
<l>Want ine sie noch schijn noch dach</l>
<l>Oc benic worden cranc ende out</l>
<l>Dis motv gelden hondertfout</l>
<l>Die rike got die melde vader</l>
<l>Dat goet dat gi mi doet algader</l>
<l>Nv hoert Sybilie wat ic v</l>
<l>Al ouerwaer bediede nv</l>
<l>Jc sal v seggen wat mi was</l>
<l>Des dages heden doe men las</l>
<l>Jn dewangelie van der messen</l>
<l>Vertogt in dirste van der lessen</l>
<l>Mi was vertogt ende ic vernam</l>
<l>Eer dat geles ten inde quam</l>
<l>Dat ons uermaent van din gelage</l>
<l>Daer got ons menschen alledage</l>
<l>Toe noedt in boeken ende in brieuen</l>
<l>Die ons die werschap don gelieuen</l>
<l>Mettin gelouen die si don</l>
<l>Ende dire oc dikke in har sermoen</l>
<l>Die predekaren don gewach</l>
<l>Dat ic op enen selken dach</l>
<l>Op welken dat men reciteert</l>
<l>Die ewangelie die tracteert</l>
<l>Van derre werschap; int getal</l>
<l>Met godes vrinden varen sal</l>
<l>Aldos so sprac die maget vri</l>
<l>Lutgart. mar nit nontrekde si</l>
<l>Hoe menech ijar sovde ouerliden</l>
<l>Eer si die hoge vart gebiden</l>
<l>Ter werschap van din paradise</l>
<l>Te varne soude. al hadde sise</l>
<l>Also genoemt. dat si gelach</l>
<l>Alse op din nameliken dach</l>
<l>Daeromme waende al ouerwaer</l>
<l>Sibilie dat int ander ijaer</l>
<l>Dat naest was comende. emmer sovde</l>
<l>Geschin. want sijs der maget wovde</l>
<l>Geloeuen wel; die profecije</l>
<l>Nadat se sprac. lutgart die vrie</l>
<l>Mar doe die tijt van enen jiare</l>
<l>Was ouerleden. ende an hare</l>
<l>Vernam sybilie dat si nit</l>
<l>Van derre werelt noch en schit</l>
<l>Mar dat si overleet din dach</l>
<l>Daer dewangelie op gelach</l>
<l>Die van der werschap es gescreuen</l>
<l>Daer got sal sinen vrinden gheuen</l>
<l>Die ewelike ontbitentide;</l>
<l>Gesont. weluarende. ende blide;</l>
<l>So wart si pensende altehant</l>
<l>Dat die materie die viant</l>
<l>Die alle menschen plegt bekoren</l>
<l>Lutgarden hadde brachtt teuoren</l>
<l>Ende hi sijn scheren metter vrowen</l>
<l>Gemaket hadde. mar entrowen</l>
<l>Dat dis sybilie heft gewaent</l>
<l>Daer wassi selue met getaent</l>
<l>Ende oc verdoert. want ouer nit</l>
<l>Si bliuen ende varen lit</l>
<l>Die prophecie alse een gedwas</l>
<l>Die wilen van lutgarden was</l>
<l>Gepropheteert. ende emmer soude</l>
<l>Bedijen metter gods gewoude</l>
<l>Mar doe die dage van vif ijaren</l>
<l>Deen na den andren leden waren</l>
<l>Got die die werelt al geboet</l>
<l>lees nonttekde ?</l>
<l>Ende alle dinc clene ende groet</l>
<l>Beschikket na den wille sijn</l>
<l>Hi dede also die maget fijn</l>
<l>Die werelt laten. dat volquam</l>
<l>Die profecije. ende inde nam</l>
<l>Har leuen hir in erterike</l>
<l>Jnt vijfte ijar also gelike</l>
<l>Alse ouer langen tijt teuoren</l>
<l>Vertrac die maget vtuerkoren</l>
<l>Want op din nameliken dach</l>
<l>Daer dewangelie op gelach</l>
<l>Homoquidam. daer ic seide aue</l>
<l>So was gelegt in haren graue</l>
<l>Dat lijc van hare. alsic v bat</l>
<l>Vertrekken sal tere ander stat</l>
<l>Daer bat gerieuen sal masschin</l>
<l>Daeromme latic hir van din</l>
<l>Ende v sal seggen voert van desen</l>
<l>Want mi bat dunkt geuoege wesen</l>
<l>Dat ic bescriue elc sonderlinge</l>
<l>Dan ic so van den enen ginge</l>
<l>Jnt ander. dat het donker bleue</l>
<l>Ende onuerstaen dat ic bescreue</l>
<l>Nv hoert dan wies Sibilie sent</l>
<l>Verlijen plach. do int conuent</l>
<l>Die vrogemesse was begonnen</l>
<l>Die men topgange van der sonnen</l>
<l>Began te singene ommedatDat</l>
<l>men des likes na te bat</l>
<l>Met goeden staden wilde plegen</l>
<l>Ende in die kerke was gedregen</l>
<l>Dat lijc dat daer in baren stoet</l>
<l>Si die plach uoegen haren moet</l>
<l>Ende haren sin. an dat men las</l>
<l>Want si gelettert wale was</l>
<l>Dat was sibilie die ijonfrowe</l>
<l>Al was beuaen met groten rowe</l>
<l>Har herte binnen. want vor hare</l>
<l>So lach verscheeden op die bare</l>
<l>Die liefste die si ie gekreech</l>
<l>Nodan so stont si ende sweech</l>
<l>Ende oren gaf tin messeambachte</l>
<l>Mar nit en twint hare en gedachte</l>
<l>Der profecijen. die lutgart</l>
<l>Ens tides harre hadde oppenbart</l>
<l>Die si lit varen ouer nit</l>
<l>Want si die fantasije onttrit</l>
<l>Die selken lieden die uiant</l>
<l>Teuoren brenget. mar altehant</l>
<l>Doe quam en lettelkijn bat voert</l>
<l>Dat messambacht. heft si gehoert</l>
<l>Dat homoquidam. daer tgelege</l>
<l>Jn dewangelie van den dage</l>
<l>Jn es bescreuen daer wi v</l>
<l>Gedichtt af hebben tote nv</l>
<l>Ende alse doe ten oren quam</l>
<l>Der vrowen. dat fecitcenam</l>
<l>Dat staet bescreuen in die lesse</l>
<l>So quam in die gedinkenesse</l>
<l>Sybilie weder. van din warden</l>
<l>Die van der godes brut lutgarden</l>
<l>So lange waren daerteuoren</l>
<l>Geprofeteert. dat si verloren</l>
<l>Hadde al van desen die gedachte</l>
<l>Eer se int gedinken weder brachte</l>
<l>Die ewangelie die men las</l>
<l>Mar dat so wel volcomen was</l>
<l>Die profecije. al was dat sake</l>
<l>Dat si was anders tongemake</l>
<l>Des was nochtan blide ende vro</l>
<l>Har herte binnen. want also</l>
<l>Heft si geproft ende oc verstaen</l>
<l>Dat int gelage was ontfaen</l>
<l>Lutgarden gheest van ginderbouen</l>
<l>Daer hi sal danken ende louen</l>
<l>Met allen santen ewelike</l>
<l>Den coninc van den hemelrike</l>
<l>Vandindat se bruder iordaen noch quam</l>
<l>visiteeren ende seide hare dat si hem cortelinghe</l>
<l>volgen soude.</l>
<l>.vij. Int selue ijaer op enen dach.</l>
<l>Daer die kersauont op gelach.</l>
<l>So was ter kerken wert gekregen</l>
<l>Lutgart ere ufeningen plegen</l>
<l>Van eenechheiden. wart dats hare</l>
<l>Die godes gracie onstech ware</l>
<l>Nv hoert hoe sijs beginnen sal</l>
<l>lees tgelage</l>
<l>Doe dat conuent versament al</l>
<l>Was in den koer te uespertide</l>
<l>Daer ongespart ende sonder mide</l>
<l>Die godes lof was opverheuen</l>
<l>So lach die vrowe al daerteneuen</l>
<l>Op hare knin daer si te doene</l>
<l>Plach al gedaeds hare orisone</l>
<l>Ende oc en was si ledech nit</l>
<l>Want si int herte binnen lit</l>
<l>Gewerden al die godes minne</l>
<l>Mar doe si worden was in inne</l>
<l>Dire eenechheiden. heft begonnen</l>
<l>Der vrowen dunken. dat hare onnen.</l>
<l>En wilde nit die gods genade</l>
<l>Dat si deuocie hem verbade</l>
<l>Selke alse gerne hadt mogen sijn</l>
<l>Genomen hadde har herte fijn</l>
<l>Want si gedanken noch gelouen</l>
<l>Den hogsten coninc van daerbouen</l>
<l>Ter wilen doe na har geuoch</l>
<l>En conde nit teuollen gnoch</l>
<l>Uan sinen menechfouden goede</l>
<l>Owi hoe sware wart temoede</l>
<l>Der maget doe si dat vernam</l>
<l>Hoe tornech wart si. ende gram</l>
<l>Thar seluen wert. want si dat leet</l>
<l>Algader haren sonden weet</l>
<l>Daeromme sprac aldos die maget</l>
<l>Ende seide wats mi nv bedaget</l>
<l>Ellendech wijf dat ic dos sere</l>
<l>Geuremdt nv ben van onsen here</l>
<l>Ende ic mijn herte nv so stijf</l>
<l>Te gode wert ellendech wijf</l>
<l>Ende ongetempert hebbe vonden</l>
<l>Dat magic witen minen sonden</l>
<l>Want si sijn okison van desen</l>
<l>Acharme hoe magic dis gewesen</l>
<l>Dat ic kerst here op desen dach</l>
<l>Op welken dat van v gelach</l>
<l>Alsonder wee van arebeide</l>
<l>Die moeder ende maget beide</l>
<l>Was bouen werke van naturen</l>
<l>Daer menscheliker creaturen</l>
<l>Noit en geschide af die gelike</l>
<l>Noch na noch vore in erterike</l>
<l>Noch nemmermeer en sal geschin</l>
<l>Dat die gelike werdt gesin</l>
<l>Van ewen toter werelt inde</l>
<l>So graciloes mi seluen vinde</l>
<l>Dat ic en can na mijn geuoech</l>
<l>Gedanken nit teuollen gnoech</l>
<l>Nv tesen stonden v got here</l>
<l>Van allen din daer ic v sere</l>
<l>Af danken soude haddics de macht</l>
<l>Want dat gi alse op desen nacht</l>
<l>Van ere maget vtuerkoren</l>
<l>Her ihesus here wordt geboren</l>
<l>Om ons te loessene vter noet</l>
<l>Die ijammerlijc was ende groet</l>
<l>Daer ons adaem onse irste vader</l>
<l>Ende yue in brachten beidegader</l>
<l>Doe si den appel metten tanden</l>
<l>Ontgonnen. dat hen sent te schanden</l>
<l>Ende ons te schaden es vergaen</l>
<l>Dis haddic v al sonder waen</l>
<l>Nv terre stont gerne vtermaten</l>
<l>Gedanket. hadden mi gelaten</l>
<l>Die sonden mijn. mar neen si nit</l>
<l>Ellendech wijf wats mi geschit</l>
<l>Nv hebbic arme wel vernomen</l>
<l>Dat mi te groten leede comen</l>
<l>Die sonden euel ende boes</l>
<l>Want si mi maken vrindeloes</l>
<l>Ende ongedegen ende onssint</l>
<l>Want ware imen lutgarden vrint</l>
<l>Van santen ochte van santinnen</l>
<l>Jc words geware int herte binnen</l>
<l>Op desen tijt. want van der feesten</l>
<l>Daer si den hogsten ende den meesten</l>
<l>Verheffen nv met haren loue</l>
<l>Dats van den paradijschen houe</l>
<l>Soudic doch hebben een prosent</l>
<l>Waric met imene daer bekent</l>
<l>Mar neenic nit dat schijnt mi wale</l>
<l>Dos sprac lutgart. mar eer die tale</l>
<l>Ten inde quam so was gestaen</l>
<l>Die godes vrint bruder jordaen</l>
<l>Aldaerteneuen daer die vrowe</l>
<l>Aldos bekarmde haren rowe</l>
<l>Jordane meenic din jacobijn</l>
<l>Dis ic v eer en lettelkijn</l>
<l>Gewoech. ende emmertoe gewage</l>
<l>Aldaer hi stont van goeden dage</l>
<l>Heft hi beworpen en salut</l>
<l>Daer heft hi met die godes brut</l>
<l>Gegroett aldaer si nederlach</l>
<l>Hi seide vrowe goeden dach</l>
<l>Motu verleenen got die goede</l>
<l>Dat v lutgart es wee temoede</l>
<l>Dat weetic wel. ende om wat saken</l>
<l>Dis benic comen blide maken.</l>
<l>.V. herte weder ende vro</l>
<l>Nv terre feesten. want also</l>
<l>Gedregt v waen dat ghi nv sijt</l>
<l>Al vrindeloes op desen tijt</l>
<l>Dat comt bidis v heft gedochtt</l>
<l>Dat ghi gewinnen nit ne mochtt</l>
<l>Deuocie heden desen dage</l>
<l>Hiraf es comen vwe clage</l>
<l>Ende al geporret v verdrit</l>
<l>Mar sijt terasten neen gi nit</l>
<l>Want ic dat neme op mine trowe</l>
<l>Dat got die here ende onse vrowe</l>
<l>Ende alle sante ende oc santinnen</l>
<l>.V. beide prisen ende minnen</l>
<l>Wis mogdi wesen dan veruert?</l>
<l>Sentdat v heuet got so wert</l>
<l>Dat hi v heft so menech goet</l>
<l>Gedaen. ende alle dage doet</l>
<l>Ende oc sal don voertane altoes</l>
<l>Waendi dan wesen vrindeloes</l>
<l>Neen ghi lutgart. dis siit gewes</l>
<l>Want sentdat v got onstech es</l>
<l>Beide alles goeds ende alre vromen</l>
<l>So moet v wesen oc becomen</l>
<l>Din godes vrinden sonder waen</l>
<l>Nv latet dan v droeuen staen</l>
<l>Want beide v beden ende v lesen</l>
<l>Ende oc in eenechheiden wesen</l>
<l>Becomet goede altoes so wale</l>
<l>Dat hijt bescriuet altemale</l>
<l>Daer hijs vergeten nit ne mach</l>
<l>Wildi oc hebben een gewach</l>
<l>Mijns namen eer ic v ontfare</l>
<l>Jc ben jordaen die predekare</l>
<l>Een van den vrinden daer ghi nv</l>
<l>Al suchtende af beclaget v</l>
<l>Mar sijt in hoegen ende blide</l>
<l>Dat radic v. want het din tide</l>
<l>Wel harde es emmertoe genakt</l>
<l>Dat ghi selt wesen losgemakt</l>
<l>Van allen wereliken sere</l>
<l>Nv salic v gode onsen here</l>
<l>Beuelen. want ic varen moet</l>
<l>Got die al sinen wille doet</l>
<l>Motv altoes genadech siin</l>
<l>Doe rechtte hare op die maget fijn</l>
<l>Te dankene hem mar eer si conde</l>
<l>En wart gebrengen vten monde</l>
<l>So was die sant enwechgeulogen</l>
<l>Doch bleef te rasten ende in hogen</l>
<l>Ende al verclart van haren rowe</l>
<l>Sent emmermeer lutgart die vrowe.</l>
<l>Vandindat hare uertogt wart dat die tatren in dit</l>
<l>land nit comen en souden</l>
<l>.viij. Tin seluen tide int ander ijaer.</l>
<l>Dat naest was comende alse ons daer.</l>
<l>Die vite segt. ende alse v somen</l>
<l>Noch wel gedinkt. so waren comen</l>
<l>Die tartarine. en volc verwaten</l>
<l>Ende een horribel vtermaten</l>
<l>Vte oriente in hongerien</l>
<l>Dat tvrkelant ende al rossie</l>
<l>Al prucen dore ende al polanen</l>
<l>Al hongerije ende oc bat daenen</l>
<l>Die marchen tote in beijerlande</l>
<l>Dorwoestte. want die godes ande</l>
<l>Also gewroken moste sijn</l>
<l>Nv laet v noch en lettelkijn</l>
<l>Van derre wraken seggen voert</l>
<l>Al hebdijt some wel gehoert</l>
<l>Masschin gi some en hebbets nit</l>
<l>Vernomen . want het was geschit</l>
<l>Eer v memorie ochte leuen</l>
<l>Masschin ter werelt wart gegeuen</l>
<l>Nv hoert hoe got die mach gebieden</l>
<l>Al dat hi welt mettesen lieden</l>
<l>Sine ande wrac op die sonderen</l>
<l>Mar nit ne canic v vercleren</l>
<l>Waeraf ontfinc begin ende inde</l>
<l>Want ics gescreuen nit ne vinde</l>
<l>Dat okison van derre wraken</l>
<l>Tin tiden doe den inde naken</l>
<l>Began lutgart die godes brut</l>
<l>So quam dat volt gewaden vt</l>
<l>Alse een tempeest met groter vart</l>
<l>Dat man noch wijf en hef gespart</l>
<l>Noch kint noch kraet. no clerc. no pape</l>
<l>Dat beide riddere ende knape</l>
<l>Beide oude metten ijongen al</l>
<l>Versloch. sodat negheen getal</l>
<l>Der liede en was die si verwonnen</l>
<l>Si doedden moneke ende nonnen</l>
<l>Kanoneke. ende regulire</l>
<l>Noch daden meer die felle ghire</l>
<l>Si bornen kerken ende clusen;</l>
<l>Van clostren ende van godshusen</l>
<l>Si makden stalle ende oc tauernen</l>
<l>Dis hen ne conden nit gewernen</l>
<l>Noch hen ne dorsten nit verbeiden</l>
<l>Want sise onssagen ende onttrieden</l>
<l>Noch patriarken noch elite.</l>
<l>Met bannen noch met interdite</l>
<l>Noch met geboden. noch met krachte</l>
<l>Want die daer bleuen in die hachte</l>
<l>Waren si papen ochte clerke</l>
<l>Waest in capellen waest in kerke</l>
<l>So mosten sonder wedertale</l>
<l>Der doet gesmaken; mar die wale</l>
<l>Bedachten hen. si lieten al</l>
<l>Ende ouer berch ende ouer dal</l>
<l>Ende ouer bosch ende ouer heide</l>
<l>lees volc</l>
<l>lees verbieden</l>
<l>Ontflowen . want die lange beide</l>
<l>Den genen sette in auenturen</l>
<l>Die daer sijn leuen wilde ontfuren</l>
<l>Dos wrac tin tiden got sine ande</l>
<l>Op al degene van din lande.</l>
<l>Beide op die arme ende op die rike</l>
<l>Met lieden die se ijammerlike</l>
<l>Mesfurde. ende slogen doet</l>
<l>Dat schade was ende ijammer groet</l>
<l>Mar doe die felle tartarine</l>
<l>Dos waren comen in saisine</l>
<l>Van al din lande. ende in tebroken</l>
<l>Bi gods gedoege ende ongewroken</l>
<l>So quam geulogen die nimare</l>
<l>Die menegen warp in groten vare</l>
<l>Jn alemaigne ende in brabant</l>
<l>Oc sprac men tote in ingelant</l>
<l>So dedt in vrankerike almede</l>
<l>Van derre wraken die got dede</l>
<l>Jn prucen ende in hongerie</l>
<l>So dedt al tote in lombardie</l>
<l>Ende in die werelt oueral</l>
<l>Was so vermart dat ongeual</l>
<l>Dat beide in dorpen ende in staden</l>
<l>Die vreese van dire ongenaden</l>
<l>Materie gaf van groten sorgen</l>
<l>Want noch in vesten noch in borgen</l>
<l>Noch in battaillien noch in stride</l>
<l>En waende nimen an din tide</l>
<l>Sijn lijf ontdragen quamen voert</l>
<l>Die tartarine. ochte in die poert</l>
<l>Ochte in die stat ochte in din lande</l>
<l>Daer men onssach die godes ande</l>
<l>Die menech herte makde swar</l>
<l>Mar doe die commerlike vaer.</l>
<l>Die werelt hadde also verssagt</l>
<l>So quam taiwires toter magt</l>
<l>En godes vrint. en predekare</l>
<l>Din oc sijn herte was in vare</l>
<l>Van derre wraken ongehir</l>
<l>Ontflowen met door hand H ? bovengeschreven u: Ontflouwen</l>
<l>nimen met door hand H bovengeschreven e: niemen</l>
<l>Dis pauss penitentijr</l>
<l>Die bruder was ende hit bernart</l>
<l>Die goede man was so veruart</l>
<l>Dat hi van verren quam gestreken</l>
<l>Ende al te voet die maget spreken</l>
<l>Want hi wel waende an haren warden</l>
<l>Van allen saken die so varden</l>
<l>Sijn herte binnen. trost ontfaen</l>
<l>So heft hi sider oc gedaen</l>
<l>Sodat sijs bleef in sinen prise</l>
<l>Nv hoert in welkerhande wise</l>
<l>Doe hi taiwires binnen quam</l>
<l>Ter fermerijen wert hi nam</l>
<l>Din wech mettin geselle sijn</l>
<l>Daert hebben si die maget fijn</l>
<l>Lutgarden vonden an din tide</l>
<l>Die harre comsten was so blide</l>
<l>Dat si din willecome gaf</l>
<l>Hen beiden daer si weder af</l>
<l>Van gruten die antwerde ontfinc</l>
<l>Daerna die bruder sitten ginc</l>
<l>So na der vrowen dat hi mochte</l>
<l>Hare al ontdekken dat hi sochte</l>
<l>Ende om wat saken so veruert</l>
<l>Hi was tin tiden; maget wert</l>
<l>Sprac hi lutgart die gods vrindinne</l>
<l>Dat mi mescomt met droeuen sinne</l>
<l>Comic v clagen; ai mi</l>
<l>Hebdi vernomen maget vri</l>
<l>Hoe got die werelt emmertoe</l>
<l>Met ere wraken ongheroe</l>
<l>Begint te plagene oueral?</l>
<l>Hebdi vorhort dat ongeual</l>
<l>Die grote wrake ende dat verdrit</l>
<l>Dat in pollanen nu geschit</l>
<l>Jn turkelant . ende in rossie</l>
<l>Jn prucen ende in hongerie</l>
<l>Ende hir bat naer in andre lande?</l>
<l>Hebdi verstaen hoe got sine ande</l>
<l>Wrekt ouer rike ende ouer arme</l>
<l>So es wel recht dats v. ontfarme</l>
<l>Want ouerwaer so segt men dat</l>
<l>Dat muur noch veste en can die stat</l>
<l>Beschermen. die die tartarine</l>
<l>Besitten. mar al sonder pine</l>
<l>Si worpen borch ende oc kasteel</l>
<l>Terneder. sodats nit geheel</l>
<l>En can gebliuen. noch onstaen</l>
<l>Oc horic seggen dat si slaen</l>
<l>Dat si belopen al te doet</l>
<l>Sodat noch prinsche noch genoet</l>
<l>Baron. noch ander hoge man</l>
<l>Sijns selues leuen daer en can</l>
<l>Ontdragen. welt hi comen voert</l>
<l>Noch hebbikker meer af gehoert</l>
<l>Si doeden moneke ende papen</l>
<l>Sowieso daer hem laett betrapen</l>
<l>Si bischop. deken. ochte elijt</l>
<l>Hi heft uolleuet sinen tijt</l>
<l>Noch segt men van din tartarinen</l>
<l>Dat si tormenten ende pinen</l>
<l>Die vrowen van religione</l>
<l>Ende hen ne schamen nit te doene</l>
<l>Onwerde. lachter. ende scande</l>
<l>Din godes bruden achter lande</l>
<l>Die in abdijen sijn begeuen</l>
<l>Want selker nemen si dat leuen</l>
<l>Die andre vaen si ende binden</l>
<l>Jn welker stat dat sise vinden</l>
<l>Oc don noch meer die bose liede</l>
<l>Si wusten al met groten niede</l>
<l>Kapellen. clostre. ende clusen.</l>
<l>Jn kerken ende in godes husen</l>
<l>Daer got teuoren was gelouet</l>
<l>Daer don si dinc die mi ongrouet</l>
<l>Te seggene; euel ende quaet</l>
<l>Dat ijammer es ende ouerdaet</l>
<l>Dos heft begonnen got die here</l>
<l>Te plagene vtermaten sere</l>
<l>Van prucen dat verwende lant</l>
<l>Dos laett regneren din viant</l>
<l>Got in die werelt met gedoege</l>
<l>Mar warumme ic v dit betoege</l>
<l>Salic v seggen vrie maget</l>
<l>scande met door hand C ? bovengeschreven h: schande</l>
<l>Want gi die gracie hebt beijaget</l>
<l>Dat got die ewelike vader</l>
<l>Volgt vwer herten wille algader</l>
<l>So dunkt mi wel geuoege sijn</l>
<l>Dat gi v herte maget fijn</l>
<l>Met starker beden sonder sparen</l>
<l>Te gode wert laett henenvaren</l>
<l>Te biddene ouer dese noet</l>
<l>Dat got die alle dinc geboet</l>
<l>Van derre wraken late it saen</l>
<l>Die werelt weder boete ontfaen</l>
<l>Ende dat hi oc doe wederkiren</l>
<l>Dat bose volc. dat quadertiren</l>
<l>Te lande wert it hastelike</l>
<l>Want hens nijman noch arm no rike</l>
<l>Jn al dit lant. no man no wijf</l>
<l>Die nit ne waent goet ochte lijf</l>
<l>Verlisen. eist dat si volcomen</l>
<l>Dit hebdi selue wel vernomen</l>
<l>Bi horen seggene alsic wane</l>
<l>Nochtandat ic v des vermane</l>
<l>En mach nit schaden. want ic weet</l>
<l>Al si di vrowe altoes gereet</l>
<l>Te vorderne alle goede saken</l>
<l>Dat v nochtan sal willech maken</l>
<l>Van mire beden dat bedit</l>
<l>Te biddene ouer dit verdrit</l>
<l>Met enen sonderlingen niede</l>
<l>Want comen voert die bose ljede</l>
<l>Die andre lande also verterdden ;</l>
<l>Wat sal des landes dan gewerdden</l>
<l>Dat ongelijc din andren es?</l>
<l>Laett v getrostet wesen des</l>
<l>Anwerde gaf die vrowe goet</l>
<l>Dat got sijns selues wille doet</l>
<l>Want alle dinc doet hi bi saken</l>
<l>Nochtan willic .v. kundech maken</l>
<l>Her bernart here want gi mi</l>
<l>Gebeden hebbet dat ic si</l>
<l>Der werelt onstech mire beden</l>
<l>Nv terre noet; dat lange es leden</l>
<l>Dat ics began dis gi mi nv</l>
<l>Gebeden hebt. oc seggic v</l>
<l>Jn rechten trowen her bernart</l>
<l>Dat nv geuerstet es die vart</l>
<l>Der tatren. van te comene hir</l>
<l>Nv laett her penitencijr</l>
<l>Hiraf gesinken vwen rowe</l>
<l>Want ic v des sal mine trowe</l>
<l>Te pande gheuen dat si tsare</l>
<l>Noch tuwen liue en comen hare</l>
<l>Nv siit in hoegen ende vro</l>
<l>Want die sententie es also</l>
<l>Gegeuen iegen die viande</l>
<l>Dat si nemmeer die godes ande</l>
<l>En selen wreken tesen tide</l>
<l>Nv sijt in hoegen ende blide</l>
<l>Want sonder tuiuel ende waen</l>
<l>Si selen wederkiren saen</l>
<l>Te lande wert her predekare</l>
<l>Dit seggic v al oppenbare</l>
<l>Ende sonder tuiuel. want ic des</l>
<l>Ben seker ende wel gewes</l>
<l>Owi antwerde gaf die here</l>
<l>Beide allewege ende emmermere</l>
<l>Gebenedijt si. ver lutgart</l>
<l>Got die .v. heuet dese wart</l>
<l>Gedichtt teuoren die gi sprakt</l>
<l>Want si mi hebben vro gemakt</l>
<l>Meer dan ic noit was teuoren</l>
<l>Want ic din hope hadde al verloren</l>
<l>Die it te locenessen wert</l>
<l>Gedroch. so wasic oc veruert</l>
<l>Dat mi tongoede al wart dat leuen</l>
<l>Nv hebdi mi din troest gegeuen</l>
<l>Die so verhoeget minen moet</l>
<l>Dat hi mi wedercomen doet</l>
<l>Te goeden pointe. ende al van desen</l>
<l>Jnt herte binnen sijn genesen</l>
<l>Dos sprac die bruder toter maget</l>
<l>Nv willic v al ongeuraget</l>
<l>Voert seggen watterna geschide</l>
<l>Dat bose volc . die domme liede</l>
<l>Doe si die godes ande gnoch</l>
<l>Gewroken hadden int geuoch</l>
<l>Ende ouer; gingen si die vart</l>
<l>Bestaen; ende toriente wart</l>
<l>Si kirden weder sonder beide</l>
<l>Na die sententie daeraf seide</l>
<l>Die maget totin predekare</l>
<l>Aldos geuil dat si nit hare.</l>
<l>En quamen. want hen dat verboet</l>
<l>Got dor sine edelheide groet</l>
<l>Ende oc bi beden van der vrowen</l>
<l>Die ons verwarf met harre trowen</l>
<l>Dat wi ontkommert sijn van desen</l>
<l>Gebenedijt so mot si wesen.</l>
<l>Vandindat hare uertogt wart hare bouduins doet</l>
<l>van barbenchon.</l>
<l>.jx. Op enen tijt en stukkelkijn.</l>
<l>Teuoren eer die maget fijn.</l>
<l>Lutgart tes liues inde quam</l>
<l>So was en here alsic vernam</l>
<l>Doe ic der vrowen uite las</l>
<l>Die kapellaen taiwires was</l>
<l>Ende oc en man van goeden name</l>
<l>Want sonder lachter ende blame</l>
<l>Droch hi sijn ambacht menech ijar</l>
<l>Oc plach die goede man aldaer</l>
<l>Te sermoneerne din ijonfrowen</l>
<l>Ende anders oc te goeder trowen</l>
<l>Des godeshuss bederue don</l>
<l>Her boudewijn van barbenchon</l>
<l>Was hi genamt. ende oc was hi</l>
<l>Dor sine dogt verre ende bi</l>
<l>Vermart tin tiden ende sent</l>
<l>Noch uoerder. want in een conuent</l>
<l>Begaf hem sent die goede man</l>
<l>Daer hi des namen meer gewan</l>
<l>Dat was toignies bi flerus</l>
<l>Jn lant van namen. jn en hus</l>
<l>Uan reguliren. daer men seget</l>
<l>Dat noch in sinen graue leget</l>
<l>Die godes vrint mijn her ijacop</l>
<l>Die wilen takers was bisschop</l>
<l>Ende oc die godes brut. die vrie</l>
<l>Die van oignies ver marie</l>
<l>Genamet es. si restt aldaer</l>
<l>Die namakont beide ende maer</l>
<l>Uan groter heilechheiden sijn</l>
<l>Jn dat godshus her bouduijn</l>
<l>Van barbenchon hem heft begeuen</l>
<l>Aldaer so leidde selken leuen</l>
<l>Die goede man die confessoer</l>
<l>Dat hi wart sider daer prioer</l>
<l>Al souerain . ende al rewart</l>
<l>Dos was die goede man vermart</l>
<l>Noch meer dan hi teuoren was</l>
<l>Mar wat ic in die uite las</l>
<l>Van desen. wildijt horen dan</l>
<l>Salic v seggen. doe die man</l>
<l>Die sonder commer ende toren</l>
<l>Van herten. lange daerteuoren</l>
<l>Hadde ouerleden sinen tijt</l>
<l>Jn eenechheiden. want geurijt</l>
<l>Hi was van werelliken saken</l>
<l>Die herten dikke besech maken</l>
<l>Uan buten. eer hi opgetart</l>
<l>Din graet. ende hi toingnies wart</l>
<l>Prioer; was comen tire onleden</l>
<l>Uan din ambachte van gebeden</l>
<l>Van uastene ende van karinen</l>
<l>Uan daghelikschen disciplinen</l>
<l>Beide alte saen ende al te sere</l>
<l>Began gematen hem die here</l>
<l>So dede hi oc van andren dingen</l>
<l>Die gheesteliker vfeningen</l>
<l>Behoerentoe; dat heft gedaen</l>
<l>Die cranke wille al sonder waen</l>
<l>Die willens hem vertregen lit</l>
<l>Want hi ne was so vaste nit</l>
<l>Opt fondement uan karitaten</l>
<l>Geuestt. dat hi van sire baten</l>
<l>Jt onderschit dat meeste goet</l>
<l>Doe hi te hoge sinen moet</l>
<l>Hem lit verheffen ommedatDat</l>
<l>hi dat meesterschap besat</l>
<l>Gelijcdat men van selken lieden</l>
<l>Mach merken. die hen so genieden</l>
<l>Der eeren diese in haren dagen</l>
<l>Met prelatijen hir beijagen</l>
<l>Ter werelt. dat si dis temin</l>
<l>Op ander gheestelijc gewin</l>
<l>Al willens achten. ende gheuen</l>
<l>Biwilen deewelike leuen</l>
<l>Om een beijach van cranken prise</l>
<l>Mar elc die hem in derre wise</l>
<l>Vertregen laett van goeden doene</l>
<l>Opdat hi beidt van din saisone.</l>
<l>Tote op den termt; in rechten trowen</l>
<l>Te spade mags hem wel berowen</l>
<l>So dedt oc desen dis ic v</l>
<l>Gewagen hebbe al tote nv</l>
<l>Want alse ons seget dat latijn</l>
<l>Doe comen was her bouduwijn</l>
<l>Tis liues inde ende hi verschit</l>
<l>Omdat die sile algader nit</l>
<l>En was gesuuert noch onladen</l>
<l>Van sonden ende uan mesdaden</l>
<l>So was sententie iegen hare</l>
<l>Also gegeuen. dat si suare</l>
<l>Ontgelden moste int vegeuir</l>
<l>Die besechheiden die si hir</l>
<l>Gedreuen hadde in din ambachte</l>
<l>Want sise al suuer nit ne brachte</l>
<l>Tin jugemente aldaer sireaf</l>
<l>Vor gode rekeninge gaf</l>
<l>Mar om wat saken ic v des</l>
<l>Gewagen hebbe. ende hoe men es</l>
<l>Hiraf ter sekerheiden comen</l>
<l>Ende hoe ment sider heft vernomen</l>
<l>Salic v seggen. nv hort dan</l>
<l>Ter seluer wilen dat die man</l>
<l>Der doet bekorde. ende hem dat leuen</l>
<l>Hir was ontgaen . ende opgeheuen</l>
<l>Die gheest tin jugemente wert</l>
<l>So sat lutgart die maget wert</l>
<l>Taiwires in defermerije</l>
<l>Oc sat sybilie daer die vrie</l>
<l>Ende andre vrowen uan daerbinnen</l>
<l>Die disputeren van der minnen</l>
<l>Lutgarden horen comen waren</l>
<l>Oc sat aldaer en moederbaren</l>
<l>Die vrint uan herten sonderlinge</l>
<l>Was din prioer. mar van der dinge</l>
<l>Die verre denen was geschit</l>
<l>En wisten die ijonfrowen nit</l>
<l>Dat dede wel lutgart die fine</l>
<l>Si heft verstaen dat grote pine</l>
<l>Ontfinc te doegene an din stonden</l>
<l>Dis heren sile om hare sonden</l>
<l>Daromme sprac aldos die vrowe</l>
<l>Want sijs gewan int herte rowe</l>
<l>Te ghenen wert met groter haest</l>
<l>Bidis hi sat hare aldernaest</l>
<l>Ende seide aldus. herna. walop</l>
<l>Wat sitti hir staet vollic op</l>
<l>En hebdi noch vernomen nit</l>
<l>Wat nv ter wilen es gheschit</l>
<l>Her bouduwijn van barbenchon</l>
<l>Es rekeninge varen don</l>
<l>Uan allen dat hi ie gedede</l>
<l>Uan sinen daden ende mede</l>
<l>Van spraken ende van gepeinsen</l>
<l>Dat ambacht datten weder deinsen</l>
<l>Dede achteruuert. dat staet hem nv</l>
<l>Tonstaden groet. mar hastet .v.</l>
<l>Ende ouer hem dis heft tedoene</l>
<l>Gaet bidden. want vwe orisone.</l>
<l>Hem wale in staden mogen staen</l>
<l>Bidis hi heuet suar ontfaen</l>
<l>Sententie in dat vegeuir</l>
<l>Nv haest v dan wat sitti hir</l>
<l>Gaet bidden datten hastelike</l>
<l>Verloesse got van hemelrike</l>
<l>Van suarre pinen die nv doeget</l>
<l>Die sile; aldos so wart vertoeget</l>
<l>Der maget edel ende fijn</l>
<l>Tin tiden. dat her bouduwijn</l>
<l>Uan barbenchon verscheeden ware</l>
<l>Dis sider lijden oppenbare</l>
<l>Die andre nonnen dars die vrowe</l>
<l>Onddekde iegen haren rowe</l>
<l>Want si daerna in corten stonden</l>
<l>Die dinc ter waerheit onderuonden</l>
<l>Vandindat si ontdekte enen haren vrint</l>
<l>hoegedaen si plach te beschowene gods anschin.</l>
<l>.x. Hebdi vernomen hoe lutgart.</l>
<l>Jn herte binnen was uerclart.</l>
<l>Dat si die dinge die geschiden</l>
<l>Jn verren lande vremden lieden</l>
<l>Versach met innechliken schine</l>
<l>So hoert wat noch in din latine</l>
<l>Gescreuen staet. so mogdi kinnen</l>
<l>Hoe sj die dinge sach van binnen</l>
<l>Dire ander liede en sagen nit</l>
<l>Wildi dan weten dat bedit</l>
<l>Hiraf. so hoert wat hirteneuen</l>
<l>Noch in die uite staet bescreuen</l>
<l>Op enen tijt so sat die vrowe</l>
<l>Bi eenen vrint die hare op trowe</l>
<l>Ene edele questie heft geuraget</l>
<l>Die hem solueerde so die maget</l>
<l>Dat sijs beijagde eere ende prijs</l>
<l>Die vrint hi vragde in welker wijs</l>
<l>Ende hoegedaen si plage sien</l>
<l>Dat ouerschone gods anschin</l>
<l>Alse hise uisenteeren quame</l>
<l>Antwerde gaf van suten name</l>
<l>Die maget weder ende seide</l>
<l>Die melde gods ontfarmechheide</l>
<l>Verleen v. dat gi mogt verstaen</l>
<l>Dat gi mi vraget. want mi mijn waen</l>
<l>Also gedregt. dat mensche en es</l>
<l>Jn dese werelt die v des</l>
<l>Terechte wel berechten sovde</l>
<l>Want een die hem dis pinen wovde</l>
<l>Al hadde hi alre tongen tale</l>
<l>Nochtan en soude hi v nit wale</l>
<l>mi is interlineair toegevoegd, hand C</l>
<l>Solueeren dis gi mi begrutt</l>
<l>Mar got hi geue v dat gi moett</l>
<l>Geraken. daer ghijt eewelike</l>
<l>Moett schowen. want in erterike</l>
<l>En mach noch mi noch v geschin</l>
<l>Dat wijt teuollen mogen sien;</l>
<l>Mar so ic v met corter spraken</l>
<l>Best can berecten van der saken</l>
<l>Die gi mi vragt. dat salic don</l>
<l>Alsic hantere en orison</l>
<l>Ende ic dan late int herte binnen</l>
<l>Din gheest gewerden metter minnen</l>
<l>So comt biwilen daer en schijn</l>
<l>Geulogen. die den ogen mijn</l>
<l>Es alte starc ende alte claer</l>
<l>Mar lange nit en lett hi daer</l>
<l>Want mensche in erterike nie</l>
<l>En wart geboren die der zie</l>
<l>So wel gebroec dat hi in dogen</l>
<l>Din claren schijn mochte al gedogen.</l>
<l>Daeromme en lett hi alsic wane</l>
<l>Daer lange nit. want hi tontfane</l>
<l>Jn dogen sonder wederstoet</l>
<l>Es allen menschen alte groet</l>
<l>Ende alse dese es leden dan</l>
<l>Dis ic dorgronden nit ne can</l>
<l>Noch mijm noch meer. ende ic dan sla</l>
<l>Mine ogen op. ende ic sie na</l>
<l>Dat licht dat daer enwegevert</l>
<l>Tin hogen paradise wert</l>
<l>So uindic daer na desen schine</l>
<l>En ander licht. dat sonder pine</l>
<l>Ende onuerstaert mijn ogen sien</l>
<l>Mar alsic dan sijn schone anschijn</l>
<l>Die mi daer uisenteren quam</l>
<l>Dat mi te schowene eer benan</l>
<l>Dat irste licht. daerbinnen soeke</l>
<l>Ende ic denghenen dis ic roeke</l>
<l>Daer schowen waene; en uindics nit</l>
<l>lees mijn</l>
<l>eerste e verbeterd uit i; na de tweede e een e bovengeschreven, hand H: uisenteeren</l>
<l>eerste n verbeterd uit g, lees benam</l>
<l>Dis doegic menech swar verdrit</l>
<l>Ende ongedout groet utermaten</l>
<l>Want wilde hi hem beschowen laten</l>
<l>Gelicdat ikken gerne sage</l>
<l>So ware al leet ende alle clage</l>
<l>Ende al uerdrit van mi geuerret</l>
<l>Mar neen hi nit. want hine merret</l>
<l>Daer langer nit dan ic en doe</l>
<l>Mine oge op. ende weder toe</l>
<l>Mar dat nes gnoch nit minen ghere</l>
<l>Oc seggic v dat mi so clere</l>
<l>Sine ogen dunken ende fijn</l>
<l>Dat hem ne mach dat sonneschijn</l>
<l>Geliken nit na minen wane</l>
<l>Meer dan der sonnen doet die mane</l>
<l>Of dat sterrelicht en doet</l>
<l>Den dage daert af wesen moet</l>
<l>Verdonkert ende wederslegen</l>
<l>Nv motons beiden dan gewegen</l>
<l>Tin schonen paradise wert</l>
<l>Die selue got die dat verclert</l>
<l>Al met hem seluen. ende geuen</l>
<l>Dat wine int eewelike leuen</l>
<l>Beschowen moten sonder inde</l>
<l>Want die v des in uelen ghinde</l>
<l>Berechten soude. en wart geboren</l>
<l>Jn hondert ijaren hirteuoren .</l>
<l>Dis gi mi vragt. dis motti nv</l>
<l>Hirmet gepaijt houden v</l>
<l>Want nit te meer dan ic en can</l>
<l>Op welken tijt dat hi mi an</l>
<l>Dat ic sijn werdelike anschin</l>
<l>Also ter liden mach besin</l>
<l>Teuollen sijns versaedt gewesen</l>
<l>So nes in mi dat ic van desen</l>
<l>Berechte v bat. dis gi mi vraget</l>
<l>Dos heft die welgerakde maget</l>
<l>Gedisputeert tin seluen stonden</l>
<l>Op dese dinc. sodat si uonden</l>
<l>Heft die solutie die si sochte</l>
<l>Want properliker nit ne mochte</l>
<l>Die questie wesen gessoluert</l>
<l>Noch bat hirop gedisputeert</l>
<l>Dan haren urint lutgart die fine</l>
<l>Nadat men vindt in din latine</l>
<l>Ende in den boeken staet geschreuen</l>
<l>Berechtet heft al hirteneuen</l>
<l>Want een die wilde wel besoeken</l>
<l>Dat staet gescreuen in den boeken</l>
<l>Ende hi dan wel besochte binnen</l>
<l>Dat boec van gheesteliker minnen</l>
<l>Hi vonde aldaer die selue wart</l>
<l>Daer die verkorne magt lutgart</l>
<l>Die questie met solueerde lise</l>
<l>Want alse ons salamon die wise</l>
<l>Daer segt van eere godes brut</l>
<l>Die alles leeds es comenvt.</l>
<l>Ende alle sondelike dinge</l>
<l>Die deren. bi den gods gehinge</l>
<l>Verkuschet heuet ende onwert</l>
<l>Ende oc tin paradise wert</l>
<l>Met urien wille es opgeulogen</l>
<l>So hoge dat si heft geplogen</l>
<l>Biwilen schowen dat anschin</l>
<l>Daer hen die ingele in besin</l>
<l>Dat schone ende dat gebenedijde</l>
<l>Ende si dan waent in somen tide</l>
<l>Daer spatieren metten ghenen</l>
<l>Din si begert; ende hi dan henen</l>
<l>Vert sonder beide. ende sine can</l>
<l>Sijns nit gebruken langer; dan</l>
<l>So roept si ende segt. owi</l>
<l>Waer ulit hi. waer ontfaert hi mi</l>
<l>Die minen gheest verswelten doet</l>
<l>Waer es hi nv die minen moet</l>
<l>Met sire vaderliker doeget</l>
<l>Met corter ioijen heft verhoeget?</l>
<l>Wat magic don. wats mi geschit</l>
<l>Jc soekene ende in vindes nit</l>
<l>Nv hoert met dosgedanen warden</l>
<l>So was die questie van lutgarden</l>
<l>Ontbonden ende gessolueert</l>
<l>Hirop so heft gereciteert</l>
<l>Die vroede man die jacobijn</l>
<l>Dat was tin tiden een diuijn</l>
<l>Ende een der bester predekaren</l>
<l>Die doe betide ghinge waren</l>
<l>Die van lutgarden heft verlijt</l>
<l>Al oppenbare op enen tijt</l>
<l>Dat hi nie mensche in erterike</l>
<l>En vant die so volcomenlike</l>
<l>Antwerde gaf op dat bedit</l>
<l>Van din scrifturen die men nit</l>
<l>En can met herten noch met sinne</l>
<l>Vergronden daer die godes minne</l>
<l>En es int herte nit becleuen</l>
<l>Alse hem die vrowe al daerteneuen</l>
<l>Berechtte met suptilen warden</l>
<l>Daer hem ontgroetten ende onsswarden</l>
<l>Die dinge daer die herte reene</l>
<l>Toe mach geraken; ende allene</l>
<l>Experientie doet verstaen</l>
<l>Wat wondre. want si heft gegaen</l>
<l>Ter minnen scholen. daer si vant</l>
<l>Din mester die hare al ontbant</l>
<l>Jnt herte binnen sonder wart</l>
<l>Dat noit mensche en wart verclart</l>
<l>Noch met scrifturen noch in boeken</l>
<l>Die clerke meenic die besoeken</l>
<l>Die littere. ende an dat bedit</l>
<l>Dat herte en mach vergronden nit</l>
<l>Hen si met helpen van der minnen</l>
<l>Hen nit ten nawsten en bekinnen</l>
<l>Hoe dit mach sijn. salic v saen</l>
<l>Met proeffenessen don verstaen</l>
<l>Opdat ghijs wilt en argument</l>
<l>Een din gebrekt experiment</l>
<l>Jnt herte binnen van kinnessen</l>
<l>mester met door hand H bovengeschreven e: meester</l>
<l>Hi heft ter gheesteliker lessen</l>
<l>Die got met suten leerne vestt</l>
<l>Der silen daer hi binnen restt</l>
<l>Der herten ogen so verbonden</l>
<l>Dat hi uerdiepen noch vergronden</l>
<l>En can met herten noch met spraken</l>
<l>Die kunst van ghesteliken saken</l>
<l>Wat wondre das? want hets gescreuen</l>
<l>Die lettre doedt. die gheest doet leuen.</l>
<l>Vandindat ene stemme wart gesedt dar si lach</l>
<l>die seide deliciemeeessecumfilijshominumhominum</l>
<l>.xi. Hoert noch en bispel van der maget.</l>
<l>Die godes minne int herte draget.</l>
<l>Hoert wat ic v noch sal bedieden</l>
<l>Die v dis minnens plegt genieden.</l>
<l>Jc sal v seggen dat v mach</l>
<l>Wel greijen. want ic doe gewach</l>
<l>Van saken die v seluen toe</para>
<l>Behoren. wildi weten hoe</l>
<l>Jc sal v dbispel ochtic can</l>
<l>Ontbinden. ende v toegen dan</l>
<l>Hoedat v seluen toebehoert</l>
<l>Dat ic v nv sal brengen voert</l>
<l>Op enen dach die maget fijn</l>
<l>Taiwires op har beddekijn.</l>
<l>Uan ouderdoene al lach verswart</l>
<l>Oit waren doegen so verstart</l>
<l>Der maget worden ende blint</l>
<l>Dat sine sagen nit entwint</l>
<l>Alsic in een der kapiteele</l>
<l>Uertrac van desen derden deele</l>
<l>Dis noch v somen wel gedinkt</l>
<l>Dos lach die maget al vermikt</l>
<l>Ende affoleert in din lichame</l>
<l>Mar so was meerre die mesquame</l>
<l>Daermet gebonden was har leuen</l>
<l>So meer die gheest was opgeheuen</l>
<l>lees gesendt</l>
<l>ouderdoelne waarin l uitgekrabd, lees ouderdoeme</l>
<l>it door jongere hand gewijzigd in ec: Oec</l>
<l>lees verminkt</l>
<l>Tin schonen paradise wert</l>
<l>Ende so was meer dat lijf vertert</l>
<l>Van ouderdoeme ende onderbrachtt</l>
<l>So min van binnen was vercrachtt</l>
<l>Die gheest van dingen die behoeren</l>
<l>Den liue toe. want sien noch hoeren</l>
<l>Noch smaek . noch rieken. noch geuulen</l>
<l>Die menech herte don verkulen</l>
<l>Van innechliker vfeningen</l>
<l>Lutgarden gheest nit so bedwingen</l>
<l>En conden. dat sijs it temin</l>
<l>Gepoeget heft na har gewin</l>
<l>Ochte it te min heft loens beijaget</l>
<l>Mar doe die welgerakde maget</l>
<l>Onsslapen lach in derre wise</l>
<l>Jn eenechheiden. ende lise</l>
<l>Lit metter minnen besech wesen</l>
<l>Din gheest van binnen; quam mettesen</l>
<l>Van bouen neder effens hare</l>
<l>Met schonen warden oppenbare</l>
<l>Dos sprekende. eenre stemmen lut</l>
<l>Mijn spacieren mijn dedut</l>
<l>Mijn abanoijement. mjin wenschen</l>
<l>Dats emmer wesen metten menschen</l>
<l>Dit was gesproken in latijn</l>
<l>Met warden die gescreuen sijn</l>
<l>Jnt boec van salomoens wijsheiden.</l>
<l>Daer staen die wart die wi nv seiden</l>
<l>Bescreuen. alse ons die diuine</l>
<l>Orkonden. mar lutgart die fine</l>
<l>Al was si. daer dat godes wart</l>
<l>Toe was gesproken; oppenbart</l>
<l>En waest nochtan nit hare alleene</l>
<l>Het hoerde noch der vrowen eene</l>
<l>Die sat vor hare aldaer si lach</l>
<l>Die twee si hoerden dat gewach</l>
<l>Uan derre stemmen. mar lutgartden</l>
<l>Was dat prosent. van desen warden</l>
<l>Die waren minlijc ende schone</l>
<l>Gesendt van vten hogen trone</l>
<l>Jdoch so dankdens beidegader</l>
<l>Gode onsen eeweliken vader</l>
<l>Die vrowen met gestaden sinne</l>
<l>Mar wildi dat ic v beginne</l>
<l>Te toegene hoe die selue wart</l>
<l>.V. oc gerieuen. die verclart</l>
<l>.U. wett van sonden. ende sijt</l>
<l>Gesuvert ende wel geurijt</l>
<l>Uan sondeliken ouerdaden</l>
<l>Want die hen seluen so verladen</l>
<l>Uan sonden. dat si bat geliken</l>
<l>Din euelbaren din si wiken</l>
<l>Dan imene el; want van hen vlit</l>
<l>Gods gracie. die ne meenic nit</l>
<l>Mar godes vrinden sprekic toe</l>
<l>Hoert dan ic sal v seggen hoe</l>
<l>Die selue wart v oc gerieuen</l>
<l>Die ihesus kerst din tween gelieuen</l>
<l>Met suter stemmen sendde aldaer</l>
<l>Men vindt gescreuen ouerwaer</l>
<l>Dat alle godes creaturen</l>
<l>Die beide liggen ende ruren</l>
<l>Jn erde. in watere. ende in lochte</l>
<l>Also got makede alse hem dochte</l>
<l>Dat si in staden mochten staen</l>
<l>Din mensche. ende wesen onderdaen</l>
<l>Dat heft gedurt tote an den tide</l>
<l>Datten met sinen fellen nide</l>
<l>Die viant heft te ualle brachtt</l>
<l>Want sider hi heft verwrachtt</l>
<l>Din scheppere van din creaturen</l>
<l>So es hem worden bi naturen</l>
<l>Contrarie al dat got geboet</l>
<l>Want bouen hem die ingel sloet</l>
<l>Die porten van din paradise</l>
<l>Met vasten sloten sodat hise</l>
<l>Noch nimen el van din gesla[chte]</l>
<l>Nadat hi gode also verwrachte</l>
<l>En conste ontdon in lange sent</l>
<l>Oc wart dat erdersche element</l>
<l>Contrarie hem dat sonder pine</l>
<l>Hem onderdanech plach tesine</l>
<l>Want erde. water. ende locht</l>
<l>Die bi naturen gauen vrocht</l>
<l>Ende alles goeds teuollen gnoch</l>
<l>Al ongepijnt na sijn geuoch</l>
<l>Al teenengadere hem onsseiden</l>
<l>Dat recht van onderhorechheiden</l>
<l>So daden vogele ende beesten</l>
<l>Ende al dat wilen plach geleesten</l>
<l>Terechten dinst den irsten mensche</l>
<l>Ende sijn gereet te sinen wensche</l>
<l>Wart hem contrarie doe hi beet</l>
<l>Din appel. ende al sonder cleet</l>
<l>Hem staende vant bi sinen wiue</l>
<l>Ende si bi hem. met bloten liue</l>
<l>Daer die confusie ende die vaer</l>
<l>Jn beiden siden was so swar</l>
<l>Dat si hen dekden beidegader</l>
<l>Dos wrde adaem onse irste vader</l>
<l>Hem seluen. ende ons allen mede</l>
<l>Want die teuoren socht no rede</l>
<l>Noch quale en dogde noch verdrit</l>
<l>Sentdat hi hem geraden lit</l>
<l>Dat hi din appel biten wovde</l>
<l>Heft hi gedogt hitte ende coude</l>
<l>So doet hi honger ende dorst</l>
<l>Sne. winter. hagel. ende vorst</l>
<l>Es hem contrarie worden al</l>
<l>Nochtan dat migelste ongeual</l>
<l>Dat ons kaitiuen was bedaget</l>
<l>Ende daer die werelt met geplaget</l>
<l>Was lange sent. dat was dat varen</l>
<l>Ter hellen. daertoe gheechent waren</l>
<l>Adaem. ende yue. ende algemeene</l>
<l>Dat van hen quam groet ende clene</l>
<l>Waest ijonc. waest out. sowatso lijf</l>
<l>Tin tide ontfinc. waest man waest wijf</l>
<l>Dat moste al liden dor die doet</l>
<l>Ter hellen wert. want het geboet</l>
<l>Die hogste coninc got die here</l>
<l>Die op adame was so sere</l>
<l>Verbolgen. dat hijt uele onsachte</l>
<l>Gewroken heft op alt geslacte</l>
<l>Mar doe die wrake menech ijar</l>
<l>Beide euen groet ende euen svar</l>
<l>Dorlopen hadde al erterike</l>
<l>Die dat geslachte al ijammerlike</l>
<l>Gewegen plach ter hellen wert</l>
<l>Got die die salechheit begert</l>
<l>Van allen menschen. nit die doet</l>
<l>Dor sine ontfarmechheide groet</l>
<l>Heft enen raet daeriegen vonden</l>
<l>Warbi die werelt wart ontbonden</l>
<l>Van derre plagen weder al</l>
<l>Ende afgedaen dit ongeual</l>
<l>Want hi die uol es van genaden</l>
<l>Doe hi din mensche sach verladen.</l>
<l>Met aldos commerliken bande</l>
<l>Ende hi sach trekken die uiande</l>
<l>Ter hellen wert al sonder crinc</l>
<l>Sowat van modre lijf ontfinc</l>
<l>Hi die allene mechtech was</l>
<l>Teloessene ons kaitiuen. das</l>
<l>Te rade es worden dat hi woude</l>
<l>Hirneder comen daer hi soude</l>
<l>Din starken vten crite ijagen</l>
<l>Ende ons verloessen van der plagen</l>
<l>Daer wi becommert waren mede</l>
<l>Maer hoe hi sider dat gedede</l>
<l>Ende hoet hem worden es tesuren</l>
<l>Dats al verclart in din scrifturen</l>
<l>Bat dan ict v verclaren mochte</l>
<l>Die die scrituren dan besochte</l>
<l>Die ewangelie sovde hem maken</l>
<l>Al cont dat hi van derre saken</l>
<l>Begerde weten. want si sprekt</l>
<l>Op die materie. ende ontdekt</l>
<l>Dat van der maget vtuerkoren</l>
<l>Got selue en mensche wart geboren</l>
<l>Dor onsen wille in erterike</l>
<l>Oc sprekt si uoert hoe salechlike</l>
<l>Hi leefde drieendedertech ijaer</l>
<l>Sijn ongemac lanc ende suuar</l>
<l>s verbeterd uit w; na soude nogmaals soude toegevoegd, hand P</l>
<l>Dat hi verdroch dor onsen wille</l>
<l>Beide oppenbarlike ende stille</l>
<l>Jn sinen liue. aldaerteneuen</l>
<l>Met waren warden staet bescreuen</l>
<l>Oc seggen ons dewangelisten</l>
<l>Die sagen. hoerden . ende wisten</l>
<l>Al dat geschide in sinen dagen</l>
<l>Din godes sone. ende alle dragen</l>
<l>Si ouereen. van ihesum kerste</l>
<l>Dat hi dor onser alre berste</l>
<l>Hem lit tormenten ende pinen</l>
<l>Bespuwen. trekken. slaen. trainen.</l>
<l>Don lachter ende pine groet</l>
<l>Ende an den cruce toter doet</l>
<l>Gewerdden lit mettin lichame</l>
<l>Die felle ijoeden die noch blame</l>
<l>An hem en spaerden noch torment</l>
<l>Want si van herten waren blent</l>
<l>Ende alte sere vt haren sinne</l>
<l>Nv hoert. dos wart die godes minne</l>
<l>Din menschen weder oppenbart</l>
<l>Die daerteuoren so versuart</l>
<l>Geweset hadden van din fellen</l>
<l>Diese alle trac met hem ter hellen</l>
<l>Dis noit negheen ne conste ontfaen</l>
<l>Dos wart ons weder wide ontdaen</l>
<l>Die porte van din paradise</l>
<l>Ende afgeleget die diuise</l>
<l>Van onser suarre doemenessen</l>
<l>Sodat niman ne mach gemessen</l>
<l>Der gods genaden diese soekt</l>
<l>Hirbi so prouic v dat roekt</l>
<l>Harde utermaten ende sere</l>
<l>Der armer menschen got die here.</l>
<l>Want hi die al met eenen warden</l>
<l>Geboet. vir. water. locht. groensuarde</l>
<l>Ende sonder pine ende ongemac</l>
<l>Met corten warden die hi sprac</l>
<l>Was scheppere alre creaturen</l>
<l>Dat hi so sere hem lit tesuren</l>
<l>prouic met door hand H bovengeschreven e: proeuic</l>
<l>Dat loessen werden van ons menschen</l>
<l>Dat was litteeken dat sijn wenschen</l>
<l>Ende sijn dedut. es hem genieden</l>
<l>Te wesene emmer metten lieden</l>
<l>Nit met hen allen. mar allene</l>
<l>Met sinen vrinden. die so reene</l>
<l>Ende so uan sonden sijn verclart</l>
<l>Gelikerwijsdat was lutgart</l>
<l>Dat si dire eeren werdech sijn</l>
<l>Want ic ende die gelike mijn</l>
<l>Die emmer leuen van genaden</l>
<l>Jn hope. opdat wi sijn ontladen</l>
<l>Van houetsonden. sonder waen</l>
<l>Die gracie mogen wel ontfaen.</l>
<l>Mar siderdat die gods meltheide</l>
<l>So verre strekt. alsic v seide</l>
<l>Die gracie dat si tons gerakt</l>
<l>Die noch en sijn nit al volmakt</l>
<l>Noch nit so goet alse ons behoeuet</l>
<l>So es met lichten wel geproeuet</l>
<l>Dat si lutgarden bat betam</l>
<l>Die bouen ons verrevte nam</l>
<l>Van heilechheiden; dan ons armen</l>
<l>Die dat gebreken noch bekarmen</l>
<l>Van onser menscheliker noet</l>
<l>Mar dor hare edelheide groet</l>
<l>Mote ons die maget welgedegen</l>
<l>Verweruen dat wi moten plegen</l>
<l>Alselker werke in onsen tide</l>
<l>Dat igewelc van ons gebide</l>
<l>Dat hi die gracie sonder inde</l>
<l>Met gode in sinen rike vinde.</l>
<l>Vandindat onse here te hare quam ende hare</l>
<l>beual dat si dat si besech ware met drin dingen.</l>
<l>.xij. Nv gawi voert ende ons gereeden.</l>
<l>Die magt ten inde wert geleeden.</l>
<l>Want si den inde nakende es</l>
<l>Nv gawi dan ons pinen des</l>
<l>Dat wise met gerechten loue</l>
<l>hier beual gee"xpungeerd en doorgestreept, het volgende dat si overtollig</l>
<l>Geleeden totes konings houe</l>
<l>Darwert daer si nv henenvart</l>
<l>Want ouereen wel es lutgart</l>
<l>Dis wert dat mense in alre wise</l>
<l>Met goeder onst loue ende prise</l>
<l>Wildi dan weten hoe die magt</l>
<l>Tin hogsten houe was gedagt</l>
<l>Eer si van derre werelt schit</l>
<l>Daer sinen vrinden got uersit</l>
<l>Van allen din dat si begeren</l>
<l>So hoert ic saelt v dan vercleren.</l>
<l>Tin tiden doe die godes brut</l>
<l>Jn enen ijare ghinde alvt</l>
<l>Har oude leuen hadde brachtt</l>
<l>Die ons kaitiuen heft gewrachtt</l>
<l>Also dat wi sijn gheechent alle</l>
<l>Ter doet die ons met ongeualle</l>
<l>Tadaems tiden anewis</l>
<l>Doe hi uan yuen alsen ris</l>
<l>Din appel nam ende hine beet</l>
<l>Dats got die alle dinge weet</l>
<l>Doe hi vernam dat bi naturen</l>
<l>Nit lange en soude mogen duren</l>
<l>Lutgart die vrowe in desen liue</l>
<l>Want hare onssonken alle viue</l>
<l>Die sinne. ende si wart cranc ende out</l>
<l>Sodat si der naturen schout</l>
<l>Uergelden moste in corten tide</l>
<l>Dis si wel vro was ende blide</l>
<l>Want menech ijar hadsijt begert</l>
<l>Te sire brut lief ende wert</l>
<l>So quam hi selue op enen dach</l>
<l>Daer si in eenechheiden lach</l>
<l>Nv hoert met welkerhande warden</l>
<l>Dat hi beginnen sal . lutgarden</l>
<l>Te noedene. ende wat hi hare</l>
<l>Beuelen sal; lutgart die kare</l>
<l>Mijns vader. ende mine brut</l>
<l>Saen salic v don comen vt</l>
<l>Beide alles leeds ende alre pinen</l>
<l>Saen salic comen metten minen</l>
<l>Ende v sal halen. want ic weet</l>
<l>Dat v verweget ende es leet</l>
<l>Dat versten lanc van desen varne</l>
<l>Nv hort lutgart wis ic v warne</l>
<l>Ende oc wat ic van v begere</l>
<l>Bidis ic ben nv comen here</l>
<l>Om v te leerne wat het si</l>
<l>Met drin articlen seldi mi</l>
<l>En ijaer noch dienen sonder wanc</l>
<l>Daermet seldi din vollen danc</l>
<l>Dis gi sijt wachtende al volmaken</l>
<l>Nv hoert na mi dit sijn die saken</l>
<l>Dat irste point daer gi mi mede</l>
<l>Selt dinen. dats dat gi din sede</l>
<l>Van mi te dankene houdt lutgart.</l>
<l>Uandindat ic an v gespart</l>
<l>En hebbe gracie noch genade</l>
<l>Mar sonder schande ende sonder schade</l>
<l>Hebbe v getrowelike onthouden</l>
<l>Des dankes hebdi mi vergouden</l>
<l>En migel deel in vwen tide</l>
<l>Want sonder wanc ende sonder mide</l>
<l>Hebdijs geplogen tote noch</l>
<l>Dis ic vermane v mar iedoch</l>
<l>Willic dat gi des sonderlinge</l>
<l>En ijaer noch plegt. ende ic gehinge</l>
<l>Dat des in vwer helpen sijn</l>
<l>Beide ingle ende seraphijn</l>
<l>Ende alle sante ende oc santinnen</l>
<l>Wildi die helpe dan gewinnen.</l>
<l>So staeterna dats wel gedaen</l>
<l>Hebdi dit irste wel verstaen</l>
<l>So horet dander. dats lutgart</l>
<l>Dat gi der menschen die verswart</l>
<l>Uan sonden sijn. weist aduocate</l>
<l>Daer ic v toe te helpen late</l>
<l>Dit naste ijaer; so seldi dan</l>
<l>Beide ouer wijf ende ouer man</l>
<l>Beide ouer rike ende ouer arme</l>
<l>Mi bidden dat mi hars ontfarme</l>
<l>Dat derde artikel van den drin</l>
<l>Dis gi lutgart selt moten plin</l>
<l>Dats dat gi bouen alle saken</l>
<l>.V. herte v pijnt geniedech maken</l>
<l>Met enen sonderlingen niede</l>
<l>Tonfane vwe eewelike miede</l>
<l>Die gi daerbouen hebt beijaget</l>
<l>Ende dat mine utuerkorne maget</l>
<l>Gestade altoes die wille si</l>
<l>Metwelkendat gi tote mi</l>
<l>Begert te comene. ende v ghere</l>
<l>Si wakende op dat comen here</l>
<l>Daer ic.v. met sal uisenteren</l>
<l>Te goeder tijt. ende absolueren</l>
<l>Van desen werelliken bande</l>
<l>Ende dat gi blijft al sonder ande</l>
<l>Jn desen liue noch en ijaer</l>
<l>Dit sijn drie pointe nit te swaer</l>
<l>Die ic beuele v kare mijn</l>
<l>Mettesen motti besech sijn</l>
<l>Dit naste ijaer. ende anders nit</l>
<l>En eischic v. mar wel versit</l>
<l>Dat ghi se kirt in vfeningen</l>
<l>Want si v vrocht toe selen bringen</l>
<l>Die eewelike v sal geduren.</l>
<l>Dos sprac van alre creaturen</l>
<l>Die scheppere ende rekkere es</l>
<l>Mar doe met blider herten des</l>
<l>Hem danken waende al sonder sparen</l>
<l>Lutgart. so was hi hare ontfaren</l>
<l>Tin hogen paradise wert</l>
<l>Doch bleef hare herte wel verclert</l>
<l>Uan allen commere an din tide</l>
<l>Want datse dikke makde omblide</l>
<l>Dat was dellende ende dat tumult</l>
<l>Van derre werelt. die veruult</l>
<l>Uan commere es in allen staden</l>
<l>Dis soudsi wesen schire ontladen</l>
<l>Oc seldi weten ouerwaer</l>
<l>Dat an din seluen tide aldaer</l>
<l>Gedanket heft met bliden moede</l>
<l>Ende ongespart lutgart die goede</l>
<l>Gode onsen eeweliken vader</l>
<l>onder aan de bladzijde nota iij poente , hand L</l>
<l>Nv hoert hir mogdi allegader</l>
<l>Echt merken ende wel verstaen</l>
<l>Dat got lutgarden hadde ontfaen</l>
<l>Te sonderlinger minnen. want</l>
<l>Eer hise ontcommerde ende ontbant</l>
<l>Van desen liue. el nit van hare</l>
<l>En heft hi gheeschet. dan si ware.</l>
<l>Allene onledech met drin saken</l>
<l>Aldos began der doet genaken</l>
<l>Ende es ten inde wert gecregen</l>
<l>Lutgar die maget welgedegen.</l>
<l>Vandindat onse here. ende onse urowe te hare</l>
<l>quamen. ende sise trosteden.</l>
<l>.xiij. Int selue ijaer op enen tijt.</l>
<l>So lach die magt gebenedijt.</l>
<l>Ende een gebet beginnen soude</l>
<l>Jn welken dat si danken woude</l>
<l>Omodelike ende oc met trowen</l>
<l>Beide onsen here ende onser vrowen</l>
<l>Uan haren menechfouden goede</l>
<l>So heft gedaen met bliden moede</l>
<l>Lutgart die vrowe aldaer si lach</l>
<l>Meer dan ic v geseggen mach</l>
<l>Wart daer gegeuen lof ende eere</l>
<l>Van sire brut gode onsen here</l>
<l>Uan gauen die si hadde ontfaen</l>
<l>Mar eer dat beden was voldaen</l>
<l>So quamen daer geuaren lise</l>
<l>Van bouen uten paradise</l>
<l>Die coninc van din hogen trone</l>
<l>Ende oc die coninginne schone</l>
<l>Ende edel; die so moeder es</l>
<l>Dat si ne weet negheen gemes</l>
<l>Van haren schonen magedoeme</l>
<l>Mar es uan allen magden bloeme.</l>
<l>Si quamen beide aldaer lutgart</l>
<l>Lach ende beedde. ende ongespart</l>
<l>Hen beiden dankde sonderlinge</l>
<l>Van alre graciliker dinge</l>
<l>Die si van beiden hadde ontfangen</l>
<l>Ende oc en lit si dat verlangen</l>
<l>Dat si verdroch nit ongeclaget</l>
<l>lees Lutgart</l>
<l>Mar eer die welgerakde maget</l>
<l>Ten inde quam van harre beden</l>
<l>Her ihesus kerst die uan geneden</l>
<l>Al uloijet. heft der vrowen toeGesproken.</l>
<l>hort ic seggu hoe</l>
<l>Lutgart sprac hi die kare mijn</l>
<l>Dat wi hir beide comen sijn</l>
<l>Die hogste vrowe ende ic met hare</l>
<l>Dis motti lude ende oppenbare</l>
<l>Ons beiden danken. want omme v.</l>
<l>Te trostene es hir comen nv</l>
<l>Die alrehogste coninginne</l>
<l>Dis heft verdint die starke minne</l>
<l>Die in v herte wakende es</l>
<l>Tons beiden wert. nv sijt gewes</l>
<l>Dat gi in corten dagen ghinde</l>
<l>Volleuet hebt. ende vwen inde</l>
<l>Sijt harde nakende. oc lutgart</l>
<l>So wett dat v mach na die vart</l>
<l>Wel harde langen. want noch seer</l>
<l>Noch pine en staet v nemmermeer</l>
<l>Te doegene. alse v brosche leuen</l>
<l>Failliren sal ende v begeuen.</l>
<l>Mar mettin schonen magedinen</l>
<l>Agnesen ende katerinen</l>
<l>Salic v setten int getal</l>
<l>Daer v die vroude comen sal.</l>
<l>Van allen sinnen toegeuloten</l>
<l>En v die schat sal sijn onsloten</l>
<l>Uan al din paradijschen goede</l>
<l>Owi lutgart ho wel temoede</l>
<l>Sal v dan wesen. daer gi mi</l>
<l>So na selt comen ende so bi</l>
<l>Dat gi mijns selt en uol gebruken</l>
<l>Ontfaen. ende ic v sal ontpluken</l>
<l>Vwe ogen die mi selen schowen</l>
<l>Des dankt lutgart der hogster vrowen</l>
<l>Want si gedoegen nit ne welt</l>
<l>Dat gi it langer sijt gequelt</l>
<l>Uan derre werelliker pinen</l>
<l>Mar dat ic emmer metten minen</l>
<l>Jn corten stonden v ontfa</l>
<l>Jnt paradijs. daer steet si na</l>
<l>Dat doic sprac die vrie maget</l>
<l>Lutgart die minne die gi draget</l>
<l>Te minen lieuen kinde wert</l>
<l>Van alre nosen die v dert</l>
<l>Wel machtech v te loessene es</l>
<l>Nv sijt lutgart dan wel gewes</l>
<l>Dat saen volmakt sal sijn die crone</l>
<l>Die gi daerbouen in den trone</l>
<l>Selt spannen mettin godes karen</l>
<l>Die vor v henen sijn geuaren</l>
<l>Ter feesten wert van hemelrike</l>
<l>Daer suldi comen sekerlike</l>
<l>Jn corten dagen ende ontfaen</l>
<l>Din loen daer gi hebt na gestaen</l>
<l>Getrowelike in vwen tite</l>
<l>Nv weist terasten ende blide</l>
<l>Ende al aflegget v beclagen</l>
<l>Dit sal geschin in corten dagen;</l>
<l>Aldos so wart te goeder trowen</l>
<l>Van onsen here ende onser vrowen</l>
<l>Getroest lutgart aldaer si lach</l>
<l>Mar wetti wis si weder plach</l>
<l>Jc saelt v seggen. groten danc</l>
<l>Gaf sijs hen beiden sonder want</l>
<l>Met vrien wille ende sonder sparen</l>
<l>Sentdat si denen sijn geuaren</l>
<l>Daer si ne letten lange nit</l>
<l>Maer watter sent es na geschit</l>
<l>Dat segt die bruder die bescreef</l>
<l>Die vite. want dat si ne bleef</l>
<l>Mar .ix. weken. ochte min</l>
<l>Te liue sent. dat screef hirein</l>
<l>Dit heft die maget welgerakt</l>
<l>Ere andere sider cont gemakt</l>
<l>Die doe allene mochte weten</l>
<l>Uan haren dingen die secreten</l>
<l>Dat was sybilie die ijonfrowe</l>
<l>Want sise vant altoes getrowe.</l>
<l>lees tide</l>
<l>lees wanc</l>
<l>Verholenlike ende oppenbare</l>
<l>Daeromme lit sijt weten hare.</l>
<l>Ende ander menech goet bispel</l>
<l>Dat doe betide nimen el</l>
<l>En mochte weten. dan allene</l>
<l>Sybilie dar die maget rene</l>
<l>Har herte ontdekken iegen plach</l>
<l>Want. si was die noch nacht no dach</l>
<l>Uan hare en schit. no vroech no spade</l>
<l>Ende oc plach si bi haren rade</l>
<l>Te werkene alse in dat latijn</l>
<l>Ons doet verstaen die jacobijn</l>
<l>Vandindat onse urowe ende sente ijan baptiste</l>
<l>quamen visiteren.</l>
<l>.xiiij. Doe noch die maget welgerakt.</l>
<l>En lettelkijn bat was genakt.</l>
<l>Der vren van des liues inde</l>
<l>Dat was in .xij. dagen ghinde</l>
<l>Of daeromtrent alsic versta</l>
<l>Der wilen daer si lange na</l>
<l>Geropen hadde in haren tide</l>
<l>So quam die al gebenedijde</l>
<l>Die godes moeder die allene</l>
<l>Es moeder ende maget rene</l>
<l>Ende die baptiste sente ijan</l>
<l>Din oc lutgart so lief gewan</l>
<l>Jn haren dagen daerteuoren</l>
<l>Dat sine meer hadde vtuerkoren</l>
<l>Dan andre sante. hi quam met hare</l>
<l>Ter steden daer die godes kare</l>
<l>Lutgart tin tiden was gelegen</l>
<l>Nv hoert wis si daer selen plegen</l>
<l>Si gruttense eerlike alle beide</l>
<l>Daerna die godes moeder seide</l>
<l>Die magt es edel ende fijn</l>
<l>Lutgart die vtuerkorne mijn</l>
<l>Dat wi hir weder comen nv.</l>
<l>Dats omme noch te trostene v.</l>
<l>Want wi vernemen alle dage</l>
<l>Beide an die bede ende an die clage</l>
<l>Daer gi ons dicke met versoekt</l>
<l>Dat gi lutgart nemmeer en roekt</l>
<l>Te wesene in dit erterike</l>
<l>Nv weist terasten. sekerlike</l>
<l>Jn corten stonden ende saen</l>
<l>So seldi des en inde ontfaen</l>
<l>Ende oc lutgart dis sijt gewes</l>
<l>Dat v die wech geslegen es</l>
<l>Tin rike wert van ghinderbouen</l>
<l>Daer gi met ons selt gode louen</l>
<l>Al sonder inde ende emmermeer</l>
<l>Daer beide commer ende seer</l>
<l>Pine ende leet af es geuerret</l>
<l>Sodatter nimen hem en erret</l>
<l>Noch en beclaget noch en weet</l>
<l>Wat commer es ochte ander leet</l>
<l>Want daer noch honger nes noch dorst</l>
<l>Noch snee noch hagel. rijm. noch vorst</l>
<l>Noch daer en es torment noch pine</l>
<l>Daer emmermeer v staet tesine.</l>
<l>Mar wildi horen wat daer es</l>
<l>Uerstaedt ic saels v don gewes</l>
<l>Daer es die uolle karitate</l>
<l>Die sonder inde ende sonder mate</l>
<l>Met onuergangeliker vromen</l>
<l>Makt salech alle die daer comen</l>
<l>Daer es die blischap ende die feeste</l>
<l>Die alrehoegeste ende die meeste</l>
<l>Die daer ochte elre wesen mach</l>
<l>Daer es die eewelike dach</l>
<l>Die emmermeer es euen claer</l>
<l>Hort wat gi noch selt uinden daer</l>
<l>Ghi selt daer horen melodijen</l>
<l>Den suten sanc van sinfonijen</l>
<l>Den sanc van hemelscher musiken</l>
<l>Die v sal don van ioijen priken</l>
<l>Daer seldi schowen dat gi kinnet</l>
<l>Daer seldi uinden dat gi minnet</l>
<l>Jhesuse v soete minnekijn</l>
<l>Die v sal in den arme sijn</l>
<l>Met groter eeren daer ontfangen</l>
<l>Owi lutgart hoe mach v langen</l>
<l>Na die verwende sameninge</l>
<l>Daer gi selt schowen teenen ringe</l>
<l>Die uireendetuintech seniore</l>
<l>Daerbouen in den hogen koere</l>
<l>Daer seldi sien die patriarken</l>
<l>Met groten loue ende oc met starken</l>
<l>Urolike louende allegader</l>
<l>Gode onsen eeweliken vader</l>
<l>Daer seldi uinden die propheten</l>
<l>Die daer wel hoge sijn geseten</l>
<l>Dapostelen. die marteleren</l>
<l>Die alle v comen daer begeren</l>
<l>Daer seldi sien die magedine</l>
<l>Die gode louen sonder pine</l>
<l>Met claren sange ende ongespart</l>
<l>Oc seldi singen daer lutgart</l>
<l>Dat sute vers daer int gemeene</l>
<l>Den hogsten louen met allene</l>
<l>Die hir behilden sonder blame</l>
<l>Die suuerheit van din lichame</l>
<l>Nv haest v dan ende sijt gereet</l>
<l>Te derre vrowden sonder leet</l>
<l>Sstaet v. te comene eeritlanc</l>
<l>Des mogdi ons wel weten danc.</l>
<l>Want wi ne willen langer nit</l>
<l>V laten doegen hir verdrit</l>
<l>Dit es die wille van ons beiden</l>
<l>Nv gaet. v dan lutgart gereiden</l>
<l>Want wi v noeden sekerlike</l>
<l>Ter feesten groet van hemelrike</l>
<l>Doe dese wart ten inde quamen</l>
<l>Orlof die gods gelieue namen</l>
<l>Ende op tin paradise wart</l>
<l>Geuaren sijn. doe bleef lutgart</l>
<l>Daer liggende alse en blide wijf</l>
<l>Want daer si omme altoes kaitijf</l>
<l>Har seluen achtte . sonder waen</l>
<l>Dis soudsi schire en inde ontfaen.</l>
<l>Owi hoe blide was die moet.</l>
<l>Der vrowen doe si dat verstoet</l>
<l>Wi soud v wel met corter spraken</l>
<l>lees Staet</l>
<l>Di vrowde mogen cont gemaken</l>
<l>Die si geuulde . sijt gewes</l>
<l>Dat mi telanc te toegene es</l>
<l>Die grote blischap. ende hoe sere</l>
<l>Sijs heft gedankt gode onsen here</l>
<l>Des heft die magt gebenedijt</l>
<l>Vrowen sybilien oc uerlijt</l>
<l>Ende andren vrinden din sijs onste</l>
<l>Mar doe die godes brut begonste</l>
<l>Te disputeerne op dese dinc</l>
<l>Een van din vrinden dis ontfinc</l>
<l>Groet wonder hoe dat wesen mochte</l>
<l>Bidis si hem van buten dochte</l>
<l>So blent dat si noch schijn no dach</l>
<l>En discerneerde noch en sach</l>
<l>Bidis began hi sprekentoe</l>
<l>Der magt. ende onderuinden hoe</l>
<l>Dat wesen mochte. ic saelt v saen</l>
<l>Lutgart andwerdde. don verstaen</l>
<l>Waer est dat mi die ogen sijn</l>
<l>So blent dat si noch dach noch schijn</l>
<l>En mogen schowen. mar en es</l>
<l>Van buten nit dis sijt gewes</l>
<l>Dat ic die godes vrint beschowe</l>
<l>Daerna begonste aldos die vrowe</l>
<l>Op dat bedit van derre saken</l>
<l>Te disputeernee . die genaken.</l>
<l>Sprac si din eeweliken schine</l>
<l>Daer got verclart met al de sine</l>
<l>Dats met hem seluen. want hi es</l>
<l>Die schijn die sonder al gemes</l>
<l>Beide onderscheedt. ende oppenbart</l>
<l>Dat hi verlichtt ende hi verclart</l>
<l>Si mogen wel bi namen kinnen</l>
<l>Die godes vrint. mar die van binnen</l>
<l>Gesuuert sijn. dat sijn allene</l>
<l>Die dat verstaen. ende el neghene</l>
<l>Dos heft lutgart getermineert</l>
<l>Die questie; mar die disputeert</l>
<l>Op die scrifturen ghi nemt ware</l>
<l>lees disputeerne</l>
<l>lees hi</l>
<l>Of sise wel ende oppenbare</l>
<l>Solueerde. ijasi sonder waen</l>
<l>Want die scrifture ons doet verstaen</l>
<l>Jn somer stede al die gelike</l>
<l>Nv mote got uan hemelrike</l>
<l>Ons allen geuen selc geual</l>
<l>Dat wi daerbouen int getal</l>
<l>Na desen liue werden vonden</l>
<l>Op welken tijt dat wi ontbonden</l>
<l>Na desen liue selen sijn</l>
<l>Dat ons die eewelike schijn</l>
<l>Verclare. ende ons dat lange leuen</l>
<l>Na dit vergaende si gegeuen</l>
<l>Vandindat si din nonnen vorseide dat si na hare</l>
<l>doet geplagt souden siin ende warumme.</l>
<l>.xv. Tijn tiden dat lutgart die vrowe.</l>
<l>Van allen leede ende allen rowe.</l>
<l>Jn corden dagen soude wesen.</l>
<l>Beide al onthachtt ende al genesen.</l>
<l>So sat bi hare op enen dach</l>
<l>Sybilie die se goemen plach</l>
<l>Met karitaten ende in minnen</l>
<l>Ende andre nonnen van daerbinnen</l>
<l>Die al den dach bi twen bi drin</l>
<l>Dar quamen tvoeuen ende sin</l>
<l>Lutgarden die hen soude ontfaren</l>
<l>Saen. dis si alle droeue waren</l>
<l>Want si ontfruchtten dat verlis</l>
<l>Dat hen tin tiden anewis</l>
<l>Dat si lutgarden hir verloren</l>
<l>Mar hoe die maget vtuerkorren</l>
<l>Din vrowen heft gesprokentoe</l>
<l>Goet es dat ic v weten doe</l>
<l>.V. closterlieden namelike</l>
<l>Die om dat goet van hemelrike</l>
<l>Dat erdersche hebt gelaten al</l>
<l>Hoert hare hoe nv kastijen sal</l>
<l>U. die de werelt hebt gelaten</l>
<l>Ende v den dinst van karitaten</l>
<l>lees corten</l>
<l>lees toeuen</l>
<l>lees vtuerkoren</l>
<l>Onssinken laett. ende v uerwegen</l>
<l>Lutgart die maget welgedegen</l>
<l>Gi vrowen sprac die fine maget</l>
<l>Uan enen pointe hebbic beclaget</l>
<l>Mi iegen v. dat wetti wale</l>
<l>Jn somen stonden. mar die tale</l>
<l>Heft noch geweist al ouer nit</l>
<l>Dis hebbic lange en suar verdrit</l>
<l>Uerdregren . want ic ben gewes</l>
<l>Dats got tonswert verbolgen es</l>
<l>Dat point gi vrowen dats dat wi</l>
<l>Beide algemeene ic ende ghi</l>
<l>Ende alle die uan derre abdijen</l>
<l>Die omme omlost ter fermerijen</l>
<l>Hir comen na den clostersede</l>
<l>Die gods getiden daer wi mede</l>
<l>Din hogsten wert betalen souden</l>
<l>Wart dat wi wel vergelden wouden</l>
<l>Van onser werscap dat gelage</l>
<l>Te .vii. tiden uan den dage</l>
<l>En ghelden nit na sijn geuoch</l>
<l>Al hebbe wi der stonden gnoch</l>
<l>Mar onuergouden latenachter</l>
<l>Dat sonde beide es ende lachter</l>
<l>Want selke laten hen verdrieten</l>
<l>Des geldens. die nochtan genieten</l>
<l>Der karitaten van hirbinnen</l>
<l>Selke andre laten hen verwinnen</l>
<l>Met treger ufeningen soDat</l>
<l>si din uiant maken vro</l>
<l>Met haren gheldene ende blide</l>
<l>Want roekelose in allen tide</l>
<l>So ghelden si dat gods gelage</l>
<l>Beide alle nachte ende alle dage</l>
<l>Nv siet gi vrowen dit dat mi</l>
<l>Tonswert mescomt. want alse wi</l>
<l>Professie don. so wetti wale</l>
<l>Dat wi onss selues altemale</l>
<l>Vertijen. ende ons binden daer</l>
<l>Met allen din si licht si suar</l>
<l>lees Uerdregen</l>
<l>lees onlost</l>
<l>werscap met door hand C ? bovengeschreven h: werschap</l>
<l>Dat in die regele es gescreuen</l>
<l>Die dan in clostre hen begeuen</l>
<l>Om dat ghewin van harre baten</l>
<l>Wat gaet hen ouer dat si laten</l>
<l>Met cranken wille hen so verbouden</l>
<l>Dat godes dinst blijft onuergouden</l>
<l>Din igewelc si wijf si man</l>
<l>Die singen ende lesen can</l>
<l>Ende es begeuen. sonder mide</l>
<l>Vergelden moste in allen tide</l>
<l>Na dordenanche uan den dage</l>
<l>Nv hoert gi vrowen dese clage</l>
<l>Hebbic gedaen spade ende vroech</l>
<l>Dikke ende menechweruen gnoch</l>
<l>Op v. dat wetti alle wel</l>
<l>Mar ouer spot ende ouer spel</l>
<l>Uerstondijt al. mar sonder waen</l>
<l>Gi vrowen mijn dat was mesdaen</l>
<l>Want ouerwaer so seggic v</l>
<l>Al houddi ouer scheren nv</l>
<l>Dat ic v segge ende ouer nit</l>
<l>Die hogste vader die versit</l>
<l>Al dat men doet in erterike</l>
<l>Hi sal masschin des hastelike</l>
<l>Ende anders v dan ic nv doe</l>
<l>Gewagen. wildi weten hoe</l>
<l>Jc saelt v seggen gi ijonfrowen</l>
<l>Mar wel verstaet dat ic in trowen</l>
<l>Ende oc met droeuer herten des</l>
<l>V sal gewagen. sijt gewes</l>
<l>Gi vrowen miin dat got die here</l>
<l>Op al din closter es so sere</l>
<l>Uerbolgen. dat in corten dagen</l>
<l>Dit schinen sal. want swarre plagen</l>
<l>Mogdi wel wachtende alle wesen</l>
<l>Na mijn verscheeden. want uan desen</l>
<l>Es emmertoe dat iugement</l>
<l>Gedichtt uan gode op alt conuent</l>
<l>Uan derre abdijen. dat so swar</l>
<l>Sal wesen. dat ghijs alle vaer</l>
<l>Selt hebben beide ijonge ende oude</l>
<l>vader met door hand H bovengeschreven e: vaeder</l>
<l>Want vwer alre es die schoude</l>
<l>Uan derre wraken. mar gotdanc</l>
<l>Dit blijft in uersten euen lanc</l>
<l>Dat ic in desen broschen liue</l>
<l>Met v gi vrowen staende bliue</l>
<l>Dat lange nit bi auenturen</l>
<l>En sal na desen dach geduren</l>
<l>Want ic ben beide cranc ende out</l>
<l>Nv siet gi vrowen dat die schout</l>
<l>Van din getiden die gi leset</l>
<l>Alse v got an dat gi geneset</l>
<l>Gi die hir comt ter fermerijen</l>
<l>Sodat ghijs mogt vor gode lijen</l>
<l>Voertane bat dan tote nv</l>
<l>Vergouden si dat radit v</l>
<l>Dos sprac die gods gebenedijde</l>
<l>Met droeuer herten ende onblide</l>
<l>Din vrowen toe. mar dat gi hoert</l>
<l>Mijn dicht en lettelkijn bat voert</l>
<l>Dijs biddit v. so mogdi weten</l>
<l>Ochtic lutgarden tin propheten</l>
<l>Met allen rechte leggen mach</l>
<l>Die dese wrake aldos uersach</l>
<l>Ende oppenbarde vor den tijt</l>
<l>Dat si geschide. alse ons uerliit</l>
<l>Der vrowen vite. ende ons orkonden</l>
<l>Die vrowen selue die onstonden</l>
<l>Der wraken daer wi dichten aue</l>
<l>Want sider doe in haren graue</l>
<l>Lutgart die maget was geleget</l>
<l>Dat alse ons dat gescrefte seget</l>
<l>Geschide in corten dagen sent</l>
<l>So sendde got op dat conuent</l>
<l>Die wrake horribel ende suar</l>
<l>Want altehant begonsten daer</l>
<l>Te queelne alle die ijonfrowen</l>
<l>Meerre ende minder. die met trowen</l>
<l>Din godes dinst en hadden nit</l>
<l>Uergouden. ende alse ons beghit</l>
<l>Der vrowen vite. in corten dagen</l>
<l>lees radic</l>
<l>lees biddic</l>
<l>si ten onrechte gee"xpungeerd en in de marge vervangen door sijnt , hand F</l>
<l>So storuen uan der seluer plagen</l>
<l>Der vrowen .xii. ende meer</l>
<l>Dis doegden ijammer ende seer</l>
<l>Die andre alle. ende oc in vare</l>
<l>Was igewelke dat op hare</l>
<l>Van derre wraken mochte vallen</l>
<l>Dat lot. dos heuet op hen allen</l>
<l>Gewroken wonderlike sere</l>
<l>Die negligentie got die here</l>
<l>Gelijcdat hen die fine maget</l>
<l>Teuoren seide al ongeuraget</l>
<l>Lutgarden meenic die hen das</l>
<l>Uan godeshaluen bode was</l>
<l>Oc seget voert in dat latijn</l>
<l>Die wise man die iacobijn</l>
<l>Dat hi tin tiden visiteren</l>
<l>Quam dat conuent. ende instrueren</l>
<l>Die nonnen metten godes warde</l>
<l>Daer vant hi datten so versuarde</l>
<l>Dat hijs en sonderlinc gewach</l>
<l>Dede in die vite. want hi sach</l>
<l>Van tween gesustren die begeuen</l>
<l>Daerbinnen waren dat si bleuen</l>
<l>Beide euen sere ende euen saen</l>
<l>Uan derre wraken so bestaen</l>
<l>Dat si tesamen oc verschiden</l>
<l>Oc segt die broeder van henlieden</l>
<l>Dat hise vtleedde . ende hise beide</l>
<l>Eens dags in enen graue leide</l>
<l>Mar doe die wrake daer ic v</l>
<l>Gedichtt af hebbe al tote nv</l>
<l>Al dat conuent uan dire abdijen</l>
<l>Bi gods gedoege die kastijen.</l>
<l>Die vrowen wilde; hadde ouerronnen</l>
<l>So lange dat van .xiiii. nonnen</l>
<l>Was afgekeruet dat getal</l>
<l>Got die iugeert die werelt al</l>
<l>Hi heft bi beden uan lutgarden</l>
<l>Die wilen dat met haren warden</l>
<l>Gelouede allen din ijonfrowen</l>
<l>Dat si altoes te goeder trowen</l>
<l>Jn har gedinge soude wesen</l>
<l>Die andre alle don genesen</l>
<l>Sodat die wrake noit sent</l>
<l>En hadde macht op dat conuent</l>
<l>Nit eer nochtan dan altemale</l>
<l>Was uan din vrowen ende wale</l>
<l>Gekorrigeert die suare exces</l>
<l>Daer noch af geseget es</l>
<l>Vandindat si enen haren vrint verdingde met</l>
<l>beden iegen gode.</l>
<l>.xvj. Nu si wi bi den inde comen.</l>
<l>Uan derre viten daer v somen.</l>
<l>Masschin na langet. mar nochtan</l>
<l>Opdat ghijt wilt volhoren dan</l>
<l>Salic v seggen een bispel</l>
<l>Dat v masschin sal greijen wel</l>
<l>Wildijt verstaen. ghi die v wett</l>
<l>Uan binnen wesen so besmett</l>
<l>Ende v uan sonden so verladen</l>
<l>Dat v behoeft der gods genaden</l>
<l>Nv hoert dan dat [es] wel gedaen</l>
<l>Want goede exemple gerne ontfaen</l>
<l>Dats een begin van goeden seden</l>
<l>Uan enen mensche die uerbeden</l>
<l>Was van lutgarden: salic v</l>
<l>Dat ijoncste exempel seggen nv</l>
<l>Uandindat wrachte in haren tide</l>
<l>Lutgart die gods gebenedijde</l>
<l>Nv hoert wat ikkeraue las</l>
<l>Ter vrowen tide; en mensche was</l>
<l>En werellic ende een van din</l>
<l>Die roekeloser dinge plin</l>
<l>Jdoch so was hi met lutgarden</l>
<l>Bekant. die hem met suten warden</l>
<l>Plach geuen goet kastiement</l>
<l>Want si sijn herte vant so blent</l>
<l>Te gode wert. dat si onttrit</l>
<l>Uan hem dat sider es geschit</l>
<l>Dat was dat hi bi gods gedoege</l>
<l>Hem werpen sovde in selken poege</l>
<l>Warbidat hi der gods genaden</l>
<l>dats waarin s uitgekrabd en interlineair vervangen door es, andere gelijktijdige hand</l>
<l>Verboeren soude. ende hem verladen</l>
<l>Met sonden meer dan int geuoech</l>
<l>Des heuet hem teuoren gnoch</l>
<l>Gewarnt. ende gnoch gesegt</l>
<l>Die godes brut. mar so vertregt</l>
<l>Sijn herte was ende so geuaen</l>
<l>Dat hijs en conde nit verstaen</l>
<l>Daeromme es desen sent geuallen</l>
<l>Daer got af verden mote ons allen</l>
<l>Dat hi met eere onkuscher sonden</l>
<l>Hem leuerde. ende gaf gebonden</l>
<l>Al willens sider din uiant</l>
<l>Mar ommedats hare onderwant</l>
<l>Lutgart die maget welgedegen</l>
<l>Daromme en heuets nit vertegen</l>
<l>Die gods genade. al was hi sere</l>
<l>Verwaten noch. want got die here</l>
<l>Hem inspireerde in enen tide</l>
<l>Dat hi sijn herte weder vrijde</l>
<l>Ende hi te biechten es gegaen</l>
<l>Ende absolutie heft ontfaen</l>
<l>Uan pristers monde na den sede</l>
<l>Van din daer hi den hogsten mede</l>
<l>Uerbolgen hadde. mar nochtan</l>
<l>Jn groter vreesen bleef die man</l>
<l>Ende ongetroestt harde utermaten</l>
<l>Want hi noch gheesteliker baten</l>
<l>Noch anders goeds en wart geware</l>
<l>Daer iwent stille ochte oppenbare</l>
<l>Sijn herte af binnen wart verhoeget</l>
<l>Mar alsen man die sonder doeget</l>
<l>Ende sonder gracie leuende es</l>
<l>Also geuulde en groet gemes</l>
<l>Van alre gheesteliker vromen</l>
<l>Die mensche. want hem was benomen</l>
<l>Deuotie; ende goet geual</l>
<l>Was hem onssegt uan bedene al</l>
<l>Want waest bedage. waest benachte</l>
<l>Dat hi die knin ter erden brachte</l>
<l>Ende hi des bedens wilde plegen</l>
<l>So was die sonde altoes dariegen</l>
<l>Die wederniedde al sijn gebet</l>
<l>Dos hilter noch sijn scheren met</l>
<l>Die euelbaren die tiran</l>
<l>Bi gods gedoege. oc wart die man</l>
<l>Ter herten binnen so genoopt</l>
<l>Uan vresen. dat hi ware onthoopt</l>
<l>Ende al onssett uan groten rowe</l>
<l>En hadt gedaen lutgart die vrowe</l>
<l>Die desen tuist sent nam op hare</l>
<l>Want doe die mensche wart geware</l>
<l>Ende hi ylancsobat verstoet</l>
<l>Dat hi hem pijnde iegen spoet</l>
<l>Es hi te rade worden dis</l>
<l>Dat hi lutgarden sijn verlis</l>
<l>Ende sinen commer altemale</l>
<l>Ontdekken soude al sonder hale</l>
<l>Daer so sijn herte af was geplagt</l>
<l>Want hi was seker uan der magt</l>
<l>Die aldengenen stont in staden</l>
<l>Die hars behoefden. ende ontladen</l>
<l>Van harre noet begerden wesen</l>
<l>Dat si hem seluen oc van desen</l>
<l>Dis hi geuulde. opdat si wovde</l>
<l>Bestaen des pine. ontladen sovde</l>
<l>Mettesen rade es wechgestreken</l>
<l>Taiwires wert lutgarden spreken</l>
<l>Die mensche sent op enen tijt</l>
<l>Daer wart der vrowen al verlijt</l>
<l>Uan derre saken die meswinde</l>
<l>Van din beginne al toten inde</l>
<l>Daerna so bat met droeuer herten</l>
<l>Die mensche die uan derre smerten</l>
<l>Harde vtermaten was versuart</l>
<l>Der godes brut. dat si sijn wart</l>
<l>Uor gode wilde reciteren.</l>
<l>Alse aduocate. ende inpetreren</l>
<l>Die gracie daer hi sonder was</l>
<l>So harde bat der vrowen das</l>
<l>Die mensche. datter godes karen</l>
<l>Ontfarmde van din moederbaren</l>
<l>Dat hi so harde was gesneuet</l>
<l>Ende si hem uaste ontheeten heuet</l>
<l>Dat si vor gode wesen soude</l>
<l>Sine aduocate. opdat hi wovde</l>
<l>Uoertane in beternessen staen</l>
<l>Dos heft in har gedinge ontfaen</l>
<l>Vor hem te biddene an din tide</l>
<l>Lutgart die gods gebenedijde</l>
<l>Mar watter sent es na geuallen</l>
<l>Wildijt verstaen. masschin v allen</l>
<l>Sal vromen. doe lutgart die vrowe</l>
<l>En lettelkijn van sinen rowe</l>
<l>Hadde opgelichtt din armen man</l>
<l>Met harre antwerden. so began</l>
<l>Voruoets te quitene har gelof</l>
<l>Die vrowe. ende in dat godes hof</l>
<l>Daer si wel bi der herten conste</l>
<l>Din vs. te taelne si begonste.</l>
<l>Uor desen daer wi dichten aue</l>
<l>Dat got van sinen sonden gaue</l>
<l>Din armen mensche en vol pardon</l>
<l>Also begonste har orison</l>
<l>Ende oc naemt inde also gelike</l>
<l>Want gode van din hemelrike</l>
<l>Te biddene ouer din sondere</l>
<l>Materie was van haren ghere</l>
<l>Mar datter gods gebenedijder</l>
<l>Teuoren nie noch noit sider</l>
<l>En was geuallen noch en es</l>
<l>Geschide aldaer. want een gemes</l>
<l>Uan audienchen si gewlde</l>
<l>Ende oc van binnen so verkuulde</l>
<l>Der vrowen herte aldaer si lach</l>
<l>Ende si der besechheiden plach</l>
<l>Die si te uorderne hadde ontfaen</l>
<l>Dat si in din wel heft verstaen</l>
<l>Dat noch tin mensche wert was sere</l>
<l>Verbolgen ihesus kerst die here</l>
<l>Want hi die allewege antwerde</l>
<l>Van allen din dat si begerde</l>
<l>Der maget edel ende fijn</l>
<l>Plach senden metten boden sijn</l>
<l>Sodatter vrowen nit nonssat</l>
<l>Van saken daer si ouer bat</l>
<l>Sine onderuantse schire altoes</l>
<l>Hi lit se nv so graciloes</l>
<l>Ende so verkult van innechheiden</l>
<l>Dat si dis troests noch moste ontbeiden</l>
<l>Wilde ochte en wilde an haren danc</l>
<l>Mar doe har seluen uant so cranc</l>
<l>Die maget ende so ongedegen</l>
<l>Dat si ne conste nit volplegen</l>
<l>Dis bedens noch na haren wille</l>
<l>Bleef si noch liggende al stocstille</l>
<l>Ende alineen met groter cracht</l>
<l>Met beden worstelde ende vacht</l>
<l>Jegen den hogsten van den trone</l>
<l>Die iegen dat hi was gewone</l>
<l>Noch werde hem sodat hi ne lit</l>
<l>Lutgarden seghe vechten nit</l>
<l>Dos bleef die gods gebenedijde</l>
<l>Dis dags verwonnen. mar betide</l>
<l>Dis anders dags sal si der saken</l>
<l>Opdat si can en inde maken</l>
<l>Mar neen si nit want doe was comen</l>
<l>Die ander dach die was genomen</l>
<l>Te disputeerne op dat gedinge</l>
<l>So ginc besuken sonderlinge</l>
<l>Van haren vrinden igewelken</l>
<l>Die maget. ende bidden elken</l>
<l>Uan santen. ende van santinnen</l>
<l>Die si met sonderlinger minnen</l>
<l>Hadde onderslegen. dat hi ware</l>
<l>Jn din gedinge so met hare</l>
<l>Dat si victorie hebben mochte</l>
<l>Ende inpetreren dat si sochte</l>
<l>Daer si schone allegeren sal</l>
<l>Mar got die here es ouer al</l>
<l>Al heuet hem wel gnoch behaget</l>
<l>Dat allegeren van der maget</l>
<l>Nochtan en heft hi nit so saen</l>
<l>Der vrowen bede noch ontfaen</l>
<l>Want doe dat bidden was begonnen</l>
<l>Got die ne wilde noch nit onnen</l>
<l>Din menschen dat hi worde ontladen</l>
<l>Van sire ontfarmeliker schaden</l>
<l>Hi heft lutgarden hirteneuen</l>
<l>Din spoet van biddene echt ontgeuen</l>
<l>hi in de marge ter vervanging van uitgekrabd si , hand C</l>
<l>Want noch deuotie groet no clene</l>
<l>Noch en verclarde har herte rene</l>
<l>Noch troest en gaf noch toeuerlaet</l>
<l>Van inpetreerne; noch aflaet</l>
<l>Din armen mensche en heft gelouet</l>
<l>Dos es lutgarden noch ongrouet</l>
<l>Dat impetreren uan der saken</l>
<l>Want got met dosgedaenre wraken</l>
<l>Noch wilde wreken op din man</l>
<l>Die ouerdaet. mar des began</l>
<l>Meshagen vtermaten sere</l>
<l>Lutgarden. want si noit ere</l>
<l>Sentdat si je geboren wart</l>
<l>So ongenadech noch so hart</l>
<l>Din hogsten iuge en hadde vonden</l>
<l>Dos bleef die mensche noch gebonden</l>
<l>Met sinen commere an din tide</l>
<l>Want hem die gods gebenedijde</l>
<l>Met harre pinen nit so saen</l>
<l>En conde in staden noch gestaen</l>
<l>Mar doe die werde godes brut</l>
<l>Hadde echt din langen dach alvt</l>
<l>Gedingt. ende si wart echt geware</l>
<l>Dat got ne wilde nit dor hare</l>
<l>Noch don. mar dat al euen stranc</l>
<l>Tin mensche wert die gods ondanc</l>
<l>Noch staende bleef. van suaren moede</l>
<l>Want so uerboudt lutgart die goede</l>
<l>Dat si dat bidden varen lit</l>
<l>Dat hare en conste in staden nit</l>
<l>Gestaen. ende anders heft begonnen</l>
<l>Te taelne. al was si noch verwonnen</l>
<l>Si sal masschin nv brengen voert</l>
<l>Selk argument. dat bat gehoert</l>
<l>Sal wesen. ende al sonder beide</l>
<l>Ontfaen. nv hoert dan hoe si seide</l>
<l>Geweldech got almechtech vader</l>
<l>Sprac si din wiken moet algader</l>
<l>Dat leeft. ende dat ontleuende es</l>
<l>clene met door hand H bovengeschreven e: cleene</l>
<l>rene met door hand H bovengeschreven e: reene</l>
<l>lees Wart</l>
<l>Ende die ne wett engheen gemes</l>
<l>Jn allen dingen die gi doet</l>
<l>Want gi sijt mechtech ende vroet</l>
<l>Te doene algader dat gi wilt</l>
<l>Dat ic des menschen schermeschilt</l>
<l>Geweset hebbe al tote nv</l>
<l>Ende ouer hem gebeden v</l>
<l>Dat hebbic omme dat got here</l>
<l>Gedaen. dat gi mi wileneere</l>
<l>Hitt selue wesen aduocate</l>
<l>Der menschen. die hars selues bate</l>
<l>En sochten nit. mar ochtic ben</l>
<l>Gesett te biddene ouer hen</l>
<l>Waer es geuaren die genade</l>
<l>Die ic got here v helden dade</l>
<l>Tin mensche wert. mochtt mi geschin</l>
<l>Warumme wildi nemen din</l>
<l>Dat allen menschen es gereet?</l>
<l>Warumme sidi nv so wreet</l>
<l>Die oit plagt wesen goedertiren ?</l>
<l>Wildi v seluen dos verdiren</l>
<l>Ende dos vwe gracie ons ontgeuen</l>
<l>So wee ons allen die nv leuen</l>
<l>Want mensche engheen no man no wijf</l>
<l>Die hir ontfaet van moedre lijf</l>
<l>En es so goet die enen dach</l>
<l>Hir sonder sonde leuen mach</l>
<l>Wat holpet dan dat ic die tale</l>
<l>Die ic moet seggen langer hale</l>
<l>Wat mijns geschit got here mijn</l>
<l>Deen van den twen moet emmer sijn</l>
<l>Of loestt din mensche van der noet</l>
<l>Daer hi af dogt din wederstoet</l>
<l>Ende vter pinen die hem dert</l>
<l>Ende hem verleent dat hi beghert</l>
<l>Ochte vten boeke daer ic bem</l>
<l>Gescreuen in. ic si met hem</l>
<l>Wildi din mensche dos begeuen</l>
<l>Dat boec daer ic in sta bescreuen</l>
<l>Ende daer gi uwer vrinde namen</l>
<l>Jn hebt gescreuen altesamen</l>
<l>Dat si al idel van den minen</l>
<l>Ende ic tire eeweliker pinen</l>
<l>Mettin uerdoemden gheechent si</l>
<l>Ochte in din boeke aldaer met mi</l>
<l>Dis menschen name oc hebbe stat</l>
<l>Daer ic got here v ouer bat</l>
<l>Hoert hir echt wonder van lutgarden</l>
<l>Eer dat bedit van desen warden</l>
<l>Ten inden quam. got die ne conste</l>
<l>Der vrowen nit dis hi hare onste</l>
<l>Onsseggen langer; sonder beide</l>
<l>Antwerdde weder ende seide</l>
<l>Lutgart so hebbic lieuer dan</l>
<l>Dat in din boeke si die man</l>
<l>Gegeuen stat. dan ikkervt</l>
<l>Dade v mine vtuerkorne brut</l>
<l>Nv sijt terasten ende v nit</l>
<l>En laett vernoijen dat ic lit</l>
<l>Tantwerdene v ten irsten male</l>
<l>Jc ben gerecht dat wetti wale</l>
<l>Daromme en mochtic nit so saen</l>
<l>V bidden vor din mensche ontfaen</l>
<l>Daer ic op was verbolgen so</l>
<l>Mar sijt in hogen ende vro</l>
<l>Al hebbic lange nv geswegen</l>
<l>Die dinc te besten es gedegen</l>
<l>Want ic des menschen wouden sal</l>
<l>Dor vwer beden wille. ende al</l>
<l>Es hem vergeuen die mesdaet</l>
<l>Nv heft die man en vol afflaet</l>
<l>Van derre sonden. mar wel sie</l>
<l>Dat hi van selker hem onttie</l>
<l>Voertanemeer. ende hem gemate</l>
<l>Van suaren sonden. die ic hate</l>
<l>Jn alle menschen. dos sal hi</l>
<l>Versoenen weder iegen mi</l>
<l>Ende oc gelouic .v. lutgart</l>
<l>Dat desen mensche daer gi wart</l>
<l>Dos besech ouer. nit allene</l>
<l>Mar uwen vrinden algemene</l>
<l>Ende aldengenen die v maken</l>
<l>Hare aduocate in haren saken</l>
<l>Si groet si cleene. alsonder waen</l>
<l>Sal vwe bede in staden staen</l>
<l>Dos heft lutgarden weder lise</l>
<l>Die coninc van din paradise</l>
<l>Terasten brachtt. mar wildi dan.</l>
<l>Dat ic volsegge van din man</l>
<l>Dat ikkeraf gescreuen vinde</l>
<l>Jc beens gereet. eer toten inde</l>
<l>Die gods antwerde comen was</l>
<l>Die mensche weder al genas</l>
<l>Uan sinen commerliken uare</l>
<l>Want sonder beide hi wart geware</l>
<l>Dat hem die gods genade beide</l>
<l>Gaf weder troest ende innechheide</l>
<l>Deuocie. ende goet geual</l>
<l>Van bedene. ende weder al</l>
<l>Die gracie meerre dan teuoren</l>
<l>Lange in hem seluen was verloren.</l>
<l>Vandindat si bleef sic liggende ende dat se dabt</l>
<l>van haffelghem quam visiteren</l>
<l>.xvij. Nv si wi comen toten tide.</l>
<l>Dat got lutgarden makde blide</l>
<l>Daerbouen in sijn paradijs</l>
<l>Daer si nv dat gebloijde rijs</l>
<l>Gegaedt met sente agneesen dreget</l>
<l>Nv es v die proces geseget</l>
<l>Van harre viten toten inde</l>
<l>Hoe si met vrier herte minde</l>
<l>Din hogsten coninc van din trone</l>
<l>Ende oc wat sijs ontfinc te lone</l>
<l>Jn haren liue. hebdi gehoert</l>
<l>Nv salic v vertrekken voert</l>
<l>En laettijs v verwassen nit</l>
<l>Hoe si van derre werelt schit</l>
<l>Mar ic kaitijf hoe salic dorren</l>
<l>algemene met door hand H bovengeschreven e: algemeene</l>
<l>voor de regel in de marge die , hand P ?</l>
<l>Met dichtene uppen ende porren</l>
<l>Dat henenvaren van der maget</l>
<l>Ellendech man wats mi bedaget</l>
<l>Dat ic lutgarden moet geleiden</l>
<l>Ter doet wert. ende mi gereiden</l>
<l>Te seggene hoe mi orfenijn</l>
<l>Ter werelt lit die moeder mijn</l>
<l>Die ic met ogen noit en sach</l>
<l>Haddic gebeden doch den dach</l>
<l>Dat ic lutgarden hadde moegen</l>
<l>Met ogen sien. temeer in hoegen</l>
<l>Waric met rechte bleuen das</l>
<l>Mar neenic nit. want mi ne was</l>
<l>Die onst van gode nit gegeuen</l>
<l>Dos benic arm man weese bleuen</l>
<l>Mar sidi dat gi wilen wart</l>
<l>Gods vtuerkorne magt lutgart</l>
<l>Dats armer menschen aduocate</l>
<l>Die bouen redene ende mate</l>
<l>Uan suaren sonden sijn besmett</l>
<l>Al benic moeder mijn onssett</l>
<l>Van vwer iegenwerdechheiden</l>
<l>Dire ic in goeden hope ontbeiden</l>
<l>Moet euen lanc dat ic hir bliue</l>
<l>Noch staende in desen broschen liue</l>
<l>Nochtan so hopic maget vri</l>
<l>Dat gi selt laten wesen mi</l>
<l>Met andren weesen int getal</l>
<l>Der welker cure v got beual</l>
<l>Ende aduocate v wilde wesen</l>
<l>Want ic ben een van allen desen</l>
<l>Die vwer helpen meest behoeue</l>
<l>Want die mi dikke maken droeue</l>
<l>Dat sijn die sonden die mi deren</l>
<l>Si setten mi mettin sonderen</l>
<l>Dire aduocate v got geboet</l>
<l>Te wesene. aldos hebbic groet</l>
<l>Din hope dat gi mi selt laten</l>
<l>Genieten oc der seluer baten</l>
<l>Dire alle die genieten noch</l>
<l>Mettesen salic wesen doch</l>
<l>Jn dat getal doedi mi recht</l>
<l>Want ic v dinst ben ende v knecht</l>
<l>Ende emmermeer lude ende stille</l>
<l>Sal bliuen des met goeden wille</l>
<l>Tu seluen wert wildijs mi onnen</l>
<l>Want ic beghie mi so verwonnen</l>
<l>Uan uwenthaluen vrie maget</l>
<l>Dat v gerechte minne draget</l>
<l>Die herte mijn met goeder trowen</l>
<l>Nv biddic alse mire vrowen</l>
<l>V magt vri edel ende goet</l>
<l>Dat gi mi gracie ende spoet</l>
<l>Verleent te telne of ghijt gebidt</l>
<l>Hoe gi van derre werelt schidt</l>
<l>Want die materie comen es</l>
<l>So verre dat ic langer des</l>
<l>Mijns danks gesuigen nit ne can</l>
<l>Nv hoert ende v laett seggen dan</l>
<l>Hoe got sine utuerkorne maget</l>
<l>Tire hoger feesten heft gedaget</l>
<l>Daer si met allen santen nv</l>
<l>Regneert. darna so salic v</l>
<l>Des dichtens saen en inde maken</l>
<l>Nv laett v dan met corter spraken</l>
<l>Volseggen hoe lutgart die vrowe</l>
<l>Ontkommert wart van allen rowe</l>
<l>Ende hoe si ouermids die doet</l>
<l>Wart absoluert van alre noet</l>
<l>Het was in enen somer clare</l>
<l>Jnt alreschoenste van den ijare</l>
<l>Onlange na den chinxendach</l>
<l>Dat got die alle dinc vermach</l>
<l>Jn hemele ende in erterike</l>
<l>Lutgarden wilde vrowdelike</l>
<l>Jn sinen paradijse ontfaen</l>
<l>Nv hoert hoe hi dat heft gedaen</l>
<l>Doe si in .vij. dagen ghinde</l>
<l>Genaket was hars liues inde</l>
<l>Dat was ens saterdags die legt</l>
<l>Jn dire octauen die men plegt</l>
<l>Te uirne van der triniteit</l>
<l>Dats van der gods drieuoldechheit</l>
<l>So wart bestaen lutgart die fine</l>
<l>Van enen tregen redekine</l>
<l>Dat nit te licht noch nit te swar</l>
<l>En was. mar rechte middelbaer</l>
<l>Ende so getempert int geuoech</l>
<l>Dat het die maget wel gedroech</l>
<l>Jedoch en was het nit so clene</l>
<l>Hen ginc der vrowen so te beene</l>
<l>Dat si dis dags al beddeuast</l>
<l>Bleef liggende. ende oc an den tast</l>
<l>Van haren pulse het baerde wel</l>
<l>Hem seluen. want hi wart so snel</l>
<l>Dat hi met quader hastechheiden</l>
<l>Gaf teeken van onttempertheiden</l>
<l>Dos bleef die gods gebenedijde</l>
<l>Te bedde liggende an din tide</l>
<l>Want het die godes wille was</l>
<l>Mar hoe die magt vri edel das</l>
<l>Hem heft gedankt. met corter spraken</l>
<l>En soudic v nit cont gemaken</l>
<l>Want si wel wiste al oppenbare</l>
<l>Dat got die sikheit wrachte in hare</l>
<l>Ende ordineerde selue also</l>
<l>Die dinc. dis was har herte vro</l>
<l>Meer dan ic v geseggen mach</l>
<l>Dos bleef tote op din donresdach</l>
<l>Die maget liggende al versuart</l>
<l>Mar emmer was dat godes wart</l>
<l>Jn haren mont gestadelike</l>
<l>Den coninc van din hemelrike</l>
<l>Heft si gedankt met bliden moede</l>
<l>Uan sinen menechfouden goede</l>
<l>Dis si in haren dagen gnoech</l>
<l>Uercregen hadde. ende int geuoech</l>
<l>Oc wert gedeelt al sonder sparen</l>
<l>Dengenen dis behoeuech waren</l>
<l>Oc heuet hem gedankt die vrowe</l>
<l>Dat si van commere ende rowe</l>
<l>Voertan ontkommert sovde wesen</l>
<l>Dos lach si alineen mettesen</l>
<l>Onledech sider toten dage</l>
<l>Din ic v noemde ende alleslage</l>
<l>Wart so versuart dat ongemac</l>
<l>Dat het der vrowen auebrac</l>
<l>Van allen din den appetijt</l>
<l>Daer menschen liden met den tijt</l>
<l>Dat was uan spisen alretiren</l>
<l>Mar doe begonste aldos failliren.</l>
<l>Lutgart die vrowe. ende oppenbare</l>
<l>Die nonnen worden dis geware</l>
<l>Dat si tis liues inde wert</l>
<l>Was verdech. alle so veruert</l>
<l>Si worden beide ijonge ende oude</l>
<l>Dat ic vergronden nit ne soude</l>
<l>Al haddic in mire helpen das</l>
<l>Platone. hoe groet daerbinnen was</l>
<l>Die ongedout van haren rowe</l>
<l>Die sagen dat lutgart die vrowe</l>
<l>Der doet was nakende. ende saen</l>
<l>Des liues en inde sovde ontfaen</l>
<l>Si scrowen ende weenden alle</l>
<l>Uan ijammerliken ongeualle</l>
<l>Beclagden hen grote ende clene</l>
<l>Mar godes brut lutgart allene</l>
<l>En heft des rowen nit gesmakt</l>
<l>Dat quam bidis si was genakt</l>
<l>Din dage daer si lange na</l>
<l>Geroepen hadde; mar ic ga</l>
<l>Teuerre voert. kaitiuech man</l>
<l>Wat magic don want ine can</l>
<l>Gesuigen noch geseggen voert</l>
<l>Suigic. so blijft al ongehoert</l>
<l>Ende onuolcomen mijn gedichte</l>
<l>Ende seggic voert so magic lichte</l>
<l>Mijn seer veniwen dat ic drage</l>
<l>Van harre doet. dat ic beclage</l>
<l>Ende emmermeer beclagen sal</l>
<l>Want si mi brengt en ongeual.</l>
<l>Tehanden. dis mi nemmermeer</l>
<l>En mach gedinken sonder seer</l>
<l>Daeromme salic soeken doch</l>
<l>En lettel versten. ende noch</l>
<l>Ene ander dinc teuoren tellen</l>
<l>clene met door hand H bovengeschreven e: cleene</l>
<l>lees verniwen</l>
<l>Eer ic mi seluen ga uerquellen</l>
<l>Met seggene hoe si henenschit</l>
<l>En laettijs v verwassen nit</l>
<l>Dis manedages vor den tijt</l>
<l>Dat gods vrindinne wart geurijt</l>
<l>Van allen werelliken sere</l>
<l>So quam van haffelghem en here</l>
<l>En broeder daer die vrowe lach</l>
<l>Wildi sijns namen een gewach</l>
<l>Die vite ons seget dat willem</l>
<l>Sijn name was. van haffelghem</l>
<l>Was hi conueers. die goede man</l>
<l>Hi sprac aldos der vrowen an</l>
<l>Want dat si moste in corten stonden</l>
<l>Uan desen liue sin ontbonden</l>
<l>Heft hem gedochtt al oppenbare</l>
<l>Vergaue got dat hir nv ware</l>
<l>Sprac hi mijn gheestelike vader</l>
<l>Van haffelghen . die so algader</l>
<l>Heft sinen sin an v geleget</l>
<l>Dat hi ons sermoneren pleget</l>
<l>Van vwen dogdeliken seden</l>
<l>Ware imen dan enwechgereden</l>
<l>Die hem van vwenthaluen nv</l>
<l>Uertrokken hadde hoet es met v</l>
<l>Ende vwen staet dade hem verstaen</l>
<l>Mi dunke het ware wel gedaen</l>
<l>Want dat hi gerne sovde comen</l>
<l>Daer ghine ontboedt hadde hi vernomen</l>
<l>Hoet staet met v dat weetic wale</l>
<l>Anwerde gaf op dese tale</l>
<l>Die maget weder ende ontbant</l>
<l>Din seluen broeder altehant</l>
<l>Dis hi noch doe ne wiste nit</l>
<l>Want got der vrowen weten lit</l>
<l>Ter seluer wilen daer si af</l>
<l>Din bruder dese antwerde gaf</l>
<l>Her willem sprac si sute vrint</l>
<l>En danken hebdi wel verdint</l>
<l>Dat ghi mi hebt gewagen des</l>
<l>Mar van den here ic ben gewes</l>
<l>lees haffelghem</l>
<l>Dis comste ic emmertoe begere</l>
<l>Dat hi sal margen comen haere</l>
<l>Ende orlof nemen ane mj</l>
<l>Ende ic an hem. ende alse wi</l>
<l>Dan scheeden. nemmermeer masschin</l>
<l>En selen mi sine ogen sien</l>
<l>Want ic hem saen ontfaren sal</l>
<l>Dos sprac lutgart. mar bouen al</l>
<l>Din bruder wonderde hoe van desen</l>
<l>Die magt dos seker mochte wesen</l>
<l>Want hi der comsten uan din here</l>
<l>Tin tide aldaer no min no meere.</l>
<l>En moedde. want in corten dagen</l>
<l>So was die abt dis wi gewagen</l>
<l>Gekirt te lande wert van denen</l>
<l>Dat heft en lettel don meswenen</l>
<l>Van derre dinc din goeden man</l>
<l>Doch swech hi. ende hem hilt daeran</l>
<l>Dat hem die maget heft ontdekt</l>
<l>Want hi dos peinsde. si vertrekt</l>
<l>Uan godes haluen dese wart</l>
<l>Bidis met beden dese vart</l>
<l>Heft si verworuen sekerlike</l>
<l>Want si din here op erterike</l>
<l>Begert te sprekene eer dit leuen</l>
<l>Werdt met verscheedene hare ontgeuen</l>
<l>Aldos gedroech dis heren waen</l>
<l>Ende sijn gepens. mar die verstaen</l>
<l>Der vrowen wart te rechte wovde</l>
<l>Jc wane hijs hem wel wgen sovde</l>
<l>Mar van din bruder willic nv</l>
<l>Dit laten. ende ontbinden v.</l>
<l>Van derre comsten din proces</l>
<l>Daer dos geprofeteert af es</l>
<l>Met waren warden van der maget</l>
<l>Doe derre werelt was bedaget</l>
<l>Die dijnssendach. ende ouerleden</l>
<l>Die manendach; so quam gereden</l>
<l>Taiwires bouen an dat uelt</l>
<l>Van waure wert al sinen telt</l>
<l>Die abt. ende al sijn ingesinde</l>
<l>wgen met door hand C tussen w en g bovengeschreven l, dus ten onrechte gei"nterpreteerd als volgen, cf. onghewge</l>
<l>Mar dis hi so van herten minde</l>
<l>Die maget dat hi gerne quam</l>
<l>Daer hise vant. din wech hi nam</l>
<l>Ende es tin clostre wert geuaren</l>
<l>Daer heuet enen moederbaren</l>
<l>Ontmoett die abt van haffelghem</l>
<l>Die vtin clostre iegen hem</l>
<l>Gestreken quam. die hem sal don</l>
<l>Eer hi sal liden selc sermon</l>
<l>Dat hem sal svar te hoerne wesen</l>
<l>Jdoch hi aneuerdde desen</l>
<l>Ende seide vrint en lettel staet</l>
<l>Ende segt mi eer gi voerder gaet</l>
<l>Wat doet van saintteron mijn vrowe</l>
<l>Es si gesont? van groten rowe</l>
<l>Magic v tellen sute vader</l>
<l>Die ander sprac; daer nv algader</l>
<l>Die closter met verladen es</l>
<l>Wildi berechtt dan wesen des</l>
<l>So hoert ic seggv ijammer groet</l>
<l>Die vrowe leget ouer doet</l>
<l>Ende es van qualen so bestaen</l>
<l>Dat sijs nit lichte en mach ontgaen</l>
<l>Des loept darbinnen die nimerde</l>
<l>Nv haestt v gi ende v geuerde</l>
<l>Wildise spreken radic v</l>
<l>Want men dar seget dat si nv</l>
<l>Es so vercrankt. dat si den dach</l>
<l>Trammeer cume ouerleuen mach</l>
<l>Doe dese wart ten oren quamen</l>
<l>Din goeden man. sloch hi tesamen</l>
<l>Sine hande. ende seide acharme owi</l>
<l>Wel sute vrowe en seldi mi</l>
<l>Ontfaren dan dos hastelike</l>
<l>Got die regneert in hemelrike</l>
<l>Motu gesparen vrowe goet</l>
<l>Ende so uertrosten minen moet</l>
<l>Dat ic van v terasten bliue</l>
<l>Want bleuic achter v te liue</l>
<l>So wee mi dat ic wart geboren</l>
<l>Mettesen sloch hi voert met sporen</l>
<l>Ende es gereden sonder beide</l>
<l>Tin clostre wert. want hastechheide</l>
<l>Gaf hem die vaer van derre dinc</l>
<l>Dos voer hi henen sonder crinc</l>
<l>Ende es taiwires in gecregen</l>
<l>Daer quamen hem die vrowen iegen</l>
<l>Met drin met uiren. die hen alle</l>
<l>Van ijammerliken ongeualle</l>
<l>Beclagden. want dat si lutgarden</l>
<l>Uerlisen mosten nit ne sparden</l>
<l>Die nonnen daer te clagene hem</l>
<l>Dos wart die abt uan haffelghem</l>
<l>Geleidt ter vrowen daer si lach</l>
<l>Sybilie dine comen sach</l>
<l>Uan verren. want si bi der maget</l>
<l>Doe sat. si seide al ongeuraget</l>
<l>Hir comt van affligem mijn here</l>
<l>Die abt her ijan dar v so sere</l>
<l>Heft na gelanget vrowe goet</l>
<l>Do wart lutgarden so die moet</l>
<l>Uan groter vrowden al verclaert</l>
<l>Dat si satop. ende dese wart</l>
<l>Gesproken heft. des mote wesen</l>
<l>Gedankt die goede got. mettesen</l>
<l>Es so genakt die goede man</l>
<l>Dat hem began te sprekenean</l>
<l>Die vrowe. ende seide kare mijn</l>
<l>Hir motti willecome sijn</l>
<l>Uan vwer comsten benic blide</l>
<l>Want het genaket es den tide</l>
<l>Dat ons hir scheeden sal die doet</l>
<l>Want die van nivte mi geboet</l>
<l>Ende dede leuen ende waken</l>
<l>Hi sal mi weder schire ontmaken</l>
<l>Dis dankic hem met groten loue</l>
<l>Want hi tin eeweliken houe</l>
<l>Mi heft genoedt daer ic sal saen</l>
<l>Jn die possessie sijn gedaen</l>
<l>Alsic van desen liue scheede</l>
<l>Darwert te uaerne ic mi gereede</l>
<l>Mijn sute vrint dat si v cont</l>
<l>Uerlisen met door hand H bovengeschreven e: Uerliesen</l>
<l>affligem met door hand H bovengeschreven h: afflighem</l>
<l>Want nv genaket es die stont</l>
<l>Dat mi van commere ende seere</l>
<l>Sal absolueren got die here</l>
<l>Mar dis die sede also gedreget</l>
<l>Dat elc bekarmen gerne pleget</l>
<l>Uan sinen vrint die henenvart</l>
<l>Al moet van rowe sijn geswart</l>
<l>.U. herte vrint verkoren mijn</l>
<l>Van din gescheede en stukkelkijn</l>
<l>Dat tuschen mi ende v sal schire</l>
<l>Geuallen. want ic henenkire</l>
<l>Nochtan so biddic ende mane</l>
<l>.V. bi der trowen die ic wane</l>
<l>Dat tuschen mi ende v noch leuet</l>
<l>Dat gi dis drouens saen begeuet</l>
<l>Ende v getroestt laett sijn van din</l>
<l>Dat gi mi armer weesen sien</l>
<l>En selt nemmeer in desen liue</l>
<l>Want sidermeerdat ic v bliue</l>
<l>Altoes getrowe al varic nv</l>
<l>Daer got gebidt. so mogdi v.</l>
<l>Getroestt wel laten sijn van desen</l>
<l>Oc willic v dis seker wesen</l>
<l>Mijn werde vrint. mijn sute vader</l>
<l>Alsi dat wi nv bedegader</l>
<l>Hir scheeden bi den gods gehinge</l>
<l>Dat ic sal weder cortelinge</l>
<l>Opdat gi mi wilt consenteren</l>
<l>Jn din. v comen visiteren</l>
<l>Ende v uertoegen wat mi sal</l>
<l>Got die met uolre maten al</l>
<l>Vergeldt daerbouen sinen vrinden</l>
<l>Dis si met trowen hir verdinden</l>
<l>Daer geuen teeweliken lone</l>
<l>Daer mi gelouet es die crone</l>
<l>Te spanne mettin magedinen</l>
<l>Agnesen ende katelinen</l>
<l>Die ic uan herten sonderlinge</l>
<l>Geminnet hebbe; ere ander dinge</l>
<l>Willic v maken oc gewes</l>
<l>Dat mensche in erterike en es</l>
<l>No man no wijf die koule dreget</l>
<l>Agnesen met door hand H bovengeschreven e: Agneesen</l>
<l>Daer mi dat scheeden af verweget</l>
<l>Gelijc van v. want sekerlike</l>
<l>Verstaet dat ic in erterike</l>
<l>En late lieuer creature</l>
<l>Dan v. want sentdat gi die cure</l>
<l>Gedregen hebt uan minen liue</l>
<l>So es wel recht dat ic v bliue</l>
<l>Te urinder das. noch willic v</l>
<l>Cont maken eer wi scheeden nv</l>
<l>Mijn werde vrint dat mi wel sere</l>
<l>Van v uertroestt heft got die here</l>
<l>Daer v al goet sal aue comen</l>
<l>Want ouerwaer hebbic vernomen</l>
<l>Dat gi behoert den sinen toe</l>
<l>Antwerde gaf der vrowen doe</l>
<l>Die abt met welgestaden sinne</l>
<l>Ende seide vrowe dese minne</l>
<l>Es mi ter herten so bequame</l>
<l>Dat ikker al dat goet en name</l>
<l>Van derre werelt ouer nit</l>
<l>Want dat gi selue dis begheit</l>
<l>Dat ic uan vwen vrinden ben</l>
<l>Der liefster een. ende ic met hen</l>
<l>Jn vwen brieue sta bescreuen</l>
<l>Dat sal mi groten hope geuen</l>
<l>Uan salechheiden. want dat ghi</l>
<l>Altoes sel bidden ouer mi</l>
<l>Dis benic hopende ende blide</l>
<l>Mar dat ic rowech banderside</l>
<l>Ende onuerduldech wesen moet</l>
<l>Alse ons die doet hir scheeden doet</l>
<l>Dis es te wonderne altematen</l>
<l>Want alsic moet dat liefste laten</l>
<l>Dat ic ter werelt ie gewan</l>
<l>Wat wondere es al droeuic dan</l>
<l>Al weetic vrowe goedertiren</l>
<l>Dat nutte v es dat henenkiren</l>
<l>Ter feesten wert uan hemelrike</l>
<l>Daer got die heere v vrowdelike</l>
<l>Festeeren ende grueten sal</l>
<l>Nochtan magic mijn ongeual</l>
<l>Met allen rechte wel beclagen</l>
<l>Dat mi kaitiuen sal bedagen</l>
<l>lees beghiet</l>
<l>Alsic die iegenwerdechheide</l>
<l>Van v verliese. opdat die beide</l>
<l>Jt lange durt die mi van v</l>
<l>Ende v uan mi sal scheeden nv</l>
<l>Want mochtic bi den gods gehinge</l>
<l>V volgen doch it cortelinge</l>
<l>So waric een welsalech man</l>
<l>Wouddi dat visiteren dan</l>
<l>Jt saen geleesten dat gi mi</l>
<l>Ontheeten hebt. want alse wi</l>
<l>Uaneen gescheeden selen wesen</l>
<l>So hebdi mi also gelesen</l>
<l>Met suten warden een geles</l>
<l>Dat mi uan v ontheeten es</l>
<l>Dat gi saen weder visiteren</l>
<l>Mi comen selt. ende instrueren</l>
<l>Uan uwen state ochtic v dis</l>
<l>Gehinge. mar wildi din kis</l>
<l>Van desen visiteerne laten</l>
<l>Temi wert. want ic vtermaten</l>
<l>Ben ongedegen. ende onwert</l>
<l>Alselker eeren. want mi dert</l>
<l>Die wederstoet uan minen sonden</l>
<l>So biddic dat te desen stonden</l>
<l>Dit visisiteren si geleget</l>
<l>Jn uersten. mar nit al onsseget</l>
<l>Want alse got gebieden sal</l>
<l>Dat ic dit leuen late. ende al</l>
<l>Dat ic ter werelt ie gedede</l>
<l>Jn warden ende in werken mede</l>
<l>Din hogsten iuge moet vertrekken</l>
<l>Ende sonder helen moet ontdekken</l>
<l>Met groten sorgen ende in vare</l>
<l>Al daer die conscientie hare</l>
<l>Af schuldech weet. dan sal mi comen</l>
<l>Dat visiteeren meer te vromen</l>
<l>Dant soude in desen tide nv</l>
<l>Bi derre saken biddic v</l>
<l>Dat het so lange si verdaget</l>
<l>Dat si dit louic sprac die maget</l>
<l>Alse v dit leuen sal ontgaen</l>
<l>lees visiteren</l>
<l>So salic comen ende ontfaen</l>
<l>Din gheest van v in mijn geleide</l>
<l>Ende v sal wren daer wi beide</l>
<l>Jn groter vrowden kare mijn</l>
<l>Ende onuerscheeden selen sijn.</l>
<l>Uoertanemeer in allen tide</l>
<l>Nv weist in hoegen ende blide</l>
<l>Want dit failliren nit ne mach</l>
<l>Aldos so saten al den dach</l>
<l>Die twee gelieue. ende ander saken</l>
<l>Hanteerden. ende hen onderspraken</l>
<l>Met groeten niede in beiden siden</l>
<l>Want dat si nemmermeer gebiden</l>
<l>En sovden voert in haren liue</l>
<l>Dis waren si teuollen riue</l>
<l>Dat was der spraken die si daer</l>
<l>Hanteerden met geninde. maer</l>
<l>Al datter voert gesproken was</l>
<l>Dat bleef uerholen. want hem das</l>
<l>En lit uerbidden noit sint</l>
<l>Die goede man. dat hijs entuint</l>
<l>Uertrokken hadde ochte oppenbart</l>
<l>Mar dat hem heimelike wart</l>
<l>Uan saken die verholen waren</l>
<l>Die vrowe ontbant. die oppenbaren</l>
<l>Hi met orloue en mochte nit</l>
<l>Dis heft hi sider ons beghit</l>
<l>Mar doe die tijt van din ghescheede</l>
<l>Genaket was. met groten leede</l>
<l>Es opgestaen die goede man</l>
<l>Ende also schire alse hi began</l>
<l>Orlof te nemene an die vrowe</l>
<l>Wart so bestaen uan groten rowe</l>
<l>Sijn herte binnen. dat hireaf</l>
<l>Gewarech gnoch litteeken gaf</l>
<l>Want so te suchtene hi begonste</l>
<l>Dat hi uolbrengen nit ne conste</l>
<l>Met staden. noch geseggen al</l>
<l>Die wart daer hise met beual</l>
<l>Te gode. aldos met haluen warden</l>
<l>Heft hi din orlof an lutgarden</l>
<l>Genomen. ende es wechgegaen</l>
<l>Oc wart uan hem daer menech traen</l>
<l>Gelaten eer hi denen schit</l>
<l>Wat wondre das. want hi daer lit</l>
<l>Die gods vrindinne in selker wise</l>
<l>Dat hi wel seker was dat hise</l>
<l>En soude nemmermeer beschowen</l>
<l>Dos es gescheeden uan der vrowen</l>
<l>Uersuart uan commerliken sere</l>
<l>Dis dags van haffelghem die here.</l>
<l>Vandindat si uan erterike schit ende op welken</l>
<l>tijt.</l>
<l>.xviij. Nv es die abt enwechgeuaren.</l>
<l>Nv laett ons kiren daer wi waren.</l>
<l>Eer wi dit dicht uan hem begonnen.</l>
<l>Dats daer wi seiden dat die nonnen</l>
<l>Groet ijammer dreuen doe si sagen</l>
<l>Dat emmer moste in corten dagen</l>
<l>Lutgart des lijfs en inde ontfaen</l>
<l>Nv si wi daer. mar laett ons gaen</l>
<l>Met staden voert dis biddic v</l>
<l>Want wi den tide naken v</l>
<l>Dat ic geleiden moet die vrowe</l>
<l>Ter doet wert. dis ic groten rowe</l>
<l>Jtoe geuule int herte binnen</l>
<l>Jdoch so willic nv beginnen</l>
<l>Te seggene hoe si henenschit</l>
<l>Want ic die verste langer nit</l>
<l>En can getrekken. nv hoert dan</l>
<l>Doe sos ten inde wert began</l>
<l>Lutgart te gane. ende si der doet</l>
<l>Was nakende. alle ijammer groet</l>
<l>Die nonnen makden ende seer</l>
<l>Alsic v seide en lettel eer</l>
<l>Daer was dat karmen harde ghinge</l>
<l>Si karmden alle sonderlinge</l>
<l>Ende elke also bedroefde hare</l>
<l>Alseof lutgart har moeder ware</l>
<l>Daer was gewent. daer was gescrowen</l>
<l>Met karitaten ende in trowen</l>
<l>Was daer gedint der godes brut</l>
<l>Si quamen in. si gingen vt</l>
<l>Al dat lutgarden it te vromen</l>
<l>Ochte it te baten mochte comen</l>
<l>lees nv</l>
<l>Dat was met staden so gedaen</l>
<l>Dags elke en danken heft ontfaen</l>
<l>Want elke wassertoe gereet</l>
<l>Die eene brac. die andre sneet</l>
<l>Ene andre temperde een ghelaf</l>
<l>Ene andre dat der vrowen gaf</l>
<l>Als si gelauet wesen woude</l>
<l>Dos dinden beide ijonge ende oude</l>
<l>Meerre ende mindre sonder wanc</l>
<l>Vrowen lutgarden euen lanc</l>
<l>Dat got gesparde har werde lijf</l>
<l>Want daer ne was no man no wijf</l>
<l>Conueers noch monek hem en dochte</l>
<l>Opdat hi it der vrowen mochte</l>
<l>Gedienen daer si dranc ochte at</l>
<l>Dat hi moste emmer dis tebat</l>
<l>Geuaren. want si souden laten</l>
<l>Deelechtech sijn der karitaten</l>
<l>Ende alles goeds ende alre vromen</l>
<l>Die hare ie was van gode comen</l>
<l>Dos lach die vrowe ende aldenghenen</l>
<l>Die quamen ende ghingen henen</l>
<l>Dat godes wart sprac sonder mide</l>
<l>Ende ongespart tote an den tide</l>
<l>Dat hare ontgeuen wart die macht</l>
<l>Van sprekene. ende het hare ontfacht</l>
<l>Dat was tin nasten donresdage</l>
<l>Doe wart lutgarden alle clage</l>
<l>Ende al geroep ende al ghelut</l>
<l>Benomen. want har spreken vt</l>
<l>Dis selues dages es gegaen</l>
<l>Want doe collacie was gedaen</l>
<l>So quam sybilie daer si lach</l>
<l>Uan buten in. want sise plach</l>
<l>Begoemen. ende hars nemen ware</l>
<l>Sybilie sprac die godes kare</l>
<l>Doe sy verhoerde ende si vernam</l>
<l>Dat daer sybilie gaende quam.</l>
<l>Mine utuerkorne comt bi mi</l>
<l>Hir sitten. want ic ende ghi</l>
<l>Saen terre werelt scheeden selen</l>
<l>Daeromme willic v beuelen</l>
<l>lees Dats</l>
<l>Den hogsten coninc onsen here</l>
<l>Die met hem seluen emmermere</l>
<l>Motu uergelden al dat goet</l>
<l>Dat gi gedaen hebt. ende doet</l>
<l>Mi armer weesen dagelike</l>
<l>Dae motu got van hemelrike</l>
<l>Daerbouen in dat lange leuen</l>
<l>Te loene hem seluen ouer gheuen</l>
<l>Want ic teuollen nit ne can</l>
<l>V. dis gedanken. nv sijt dan</l>
<l>Beuolen gode ende onser vrowen</l>
<l>Ende allen santen die beschowen</l>
<l>Dat gods anschin beuelic v</l>
<l>Want hets genakt der wilen nv</l>
<l>Dat ons die doet hir scheeden sal</l>
<l>Got die iugeert die werelt al</l>
<l>Motu ontfaen in sijn geleide</l>
<l>Doe gauen een versuchten beide</l>
<l>Sybilie ende uer lutgart</l>
<l>Sodat die trane al ongespart</l>
<l>Hen beiden sepen op die wangen</l>
<l>So rasch dat harre engheene in langen</l>
<l>En conde en wart gespreken nit</l>
<l>Wat wondre das; want die besit</l>
<l>Wat an dat scheeden hen gelach</l>
<l>Wel sonder tuiuel weten mach</l>
<l>Datt amper was in wederside</l>
<l>Jdoch die gods gebenedijde</l>
<l>Lutgart dis droeuens hare onttoech</l>
<l>Want het der silen lettel doech</l>
<l>Al eischet ouer recht die moet</l>
<l>Die bi naturen droeuen doet</l>
<l>Die herten daer die minne in leuet</l>
<l>Alse hen dat scheeden hir ontgeuet</l>
<l>Daer si met trowen resten in</l>
<l>Dis lit die maget haren sin</l>
<l>Getrostet sijn uan din gescheede</l>
<l>Mar dis sybilie noch met leede</l>
<l>Jnt herte binnen dat verdroch</l>
<l>So sprac die vrowe het es nu gnoch</l>
<l>Sibilie laett v droeuen staen</l>
<l>Al motic van v scheeden saen</l>
<l>lees Daer</l>
<l>Ende v begeuen metten liue</l>
<l>Ochtic v metter silen bliue</l>
<l>Getrower dan ic was teuoren</l>
<l>So hebdi lettelgoet uerloren</l>
<l>Laett v getrostet wesen dan</l>
<l>Got die ons beiden goedes an</l>
<l>Hi sal int eewelike leuen</l>
<l>Die sameninge ons wedergeuen</l>
<l>Mar hoert sybilie wat ic v</l>
<l>Met corten warden segge nv</l>
<l>Want schire ic sprake leggen sal</l>
<l>Die closter uan aiwires al</l>
<l>Uan santen ende van santinnen</l>
<l>Ende oc van urowen die hirbinnen</l>
<l>Tin godes dinste gheechent waren</l>
<l>Ende sijn ter feesten wert geuaren</l>
<l>Uan hemelrike. es nu so uol</l>
<l>Dat cume en winkel ochte en hol</l>
<l>Es idel bleuen daer en si</l>
<l>En heilege in. die alle mi</l>
<l>Festeeren comen. ende selen</l>
<l>Die henenuart van mi beuelen</l>
<l>Gode onsen eeweliken vader</l>
<l>Ende opgeleiden allegader</l>
<l>Ter feesten wert uan hemelrike</l>
<l>Din gheest uan mi. daer eewelike</l>
<l>Hem es geloft te spanne crone</l>
<l>Nv segget dan dat v got lone</l>
<l>Sybilie die uerkorne mijn</l>
<l>Din vrowen die hirbinnen sijn</l>
<l>Din ouden ende din ijongen beide</l>
<l>Dat se in der iegenwerdechheide</l>
<l>Der godes vrint hen so bedragen</l>
<l>Met eeren. dat si hars gewagen</l>
<l>Te goede. ende si hen das belouen</l>
<l>Jn gods presentie ghinderbouen.</l>
<l>Dit waren dalreijoncste wart</l>
<l>Die terre werelt sprac lutgart</l>
<l>Die vtuerkorne gods brut</l>
<l>Mettesen warden so gincut</l>
<l>Der vrowen spreken altemale</l>
<l>Want si met pinen dese tale</l>
<l>Uolsproken heft ende ouer macht</l>
<l>Dos bleef si liggende al din nacht</l>
<l>Ende oit sider sonder sprake</l>
<l>Mar blide. in hoegen. ende in wake</l>
<l>Te gode wert so scheen si wel</l>
<l>Met eenechheiden. want nit el</l>
<l>En gaf te merkene har ansichte</l>
<l>Dan dat met gheestiliken lichte</l>
<l>Har herte binnen was onsteken</l>
<l>Dos lach die maget sonder spreken</l>
<l>Al toten nasten saterdage</l>
<l>Acharme hoe node ic dis gewage</l>
<l>Al motic mi geninden das</l>
<l>Die dach lutgarden gheechent was</l>
<l>Hars lijfs tontfane en salech inde</l>
<l>Die dach hi warpse vtin ellinde</l>
<l>Van alre werelliker noet</l>
<l>Die dach hi trac se dor die doet</l>
<l>Jnt onuergangelike leuen</l>
<l>Die dach lutgarden heft gegeuen</l>
<l>Dat lange licht dat se eewelike</l>
<l>Beschinen sal in hemelrike</l>
<l>Want got hare alles goedes an</l>
<l>Dis dages alsic v began</l>
<l>Te seggene. ende alse ons velijt</l>
<l>Die uite. ontrent die vespertijt</l>
<l>So heft hare ogen wide ontploken</l>
<l>Die godes brut die si beloken</l>
<l>Hadde ouer menech ijar gedregen</l>
<l>Mettin so wilde got gewegen</l>
<l>Din gheest opwert. dats wale in schine</l>
<l>Daeromme ontploec se sonder pine</l>
<l>Die gods urindinne. ende also saen</l>
<l>Als si die ogen hadde ontdaen</l>
<l>Die staende bleuen oit sent</l>
<l>Ontploken wide . alseof si blent</l>
<l>Geweist en hadden. noch teuoren</l>
<l>Hars siens no meer no min verloren</l>
<l>So schit die sile in godes name</l>
<l>Ende ongestoert. van din lichame</l>
<l>lees verlijt</l>
<l>Ende es geuaren met geleide</l>
<l>Der ingle ende der sante beide</l>
<l>Die daer van godes haluen waren</l>
<l>Geleiden comen thenenuaren</l>
<l>Der godes brut. welsalechlike</l>
<l>Ter blischap wert uan hemelrike</l>
<l>Daer wert lutgarden gheest gedaen</l>
<l>Jn die possessie. ende ontfaen</l>
<l>Met groter ioijen daer se mede</l>
<l>Har brudegoem festeren dede</l>
<l>Die harre comsten blide was</l>
<l>Daer songen deogracias</l>
<l>Beide ingle ende seraphine</l>
<l>Oc quamen voert die magedine</l>
<l>Ende alle songen met geninde</l>
<l>Dat regnummundi toten inde</l>
<l>Ende alle seiden maget fijn</l>
<l>Ons motti willecome sijn</l>
<l>Want wi vwe salechheit begeren</l>
<l>Oc quamen voert die marteleren</l>
<l>Met roden stolen ghachemmeert</l>
<l>Van hen so wart gessalueert</l>
<l>Lutgarden gheest met groten goeme</l>
<l>Gode alre magde brudegoeme</l>
<l>Ende oc ons allen maget uri</l>
<l>Sijt wellecome spraken si</l>
<l>Gebenedijt si got die here</l>
<l>Beide eewelike ende emmermere</l>
<l>Die v gesament heft met ons</l>
<l>Darna begonstense een respons</l>
<l>Der silen teeren van der nonnen</l>
<l>Dat venisponsa was begonnen</l>
<l>Oc quamen voert die confessore</l>
<l>Die godes vrint. die seniore</l>
<l>Die wilen na den godes danc</l>
<l>Gepoeget hadden sonder wanc</l>
<l>Ende oc na deewelike vrome</l>
<l>Ende alle seiden. willecome</l>
<l>Gebenedijde goedes brut</l>
<l>Daerna so makdense een gelut</l>
<l>Met stemmen clar ende onbeduongen</l>
<l>Ende alle teenengader songen</l>
<l>En liet dat pulchrafacie</l>
<l>Beghint. sedpulchriorfide</l>
<l>Dat songen si der vrowen teeren</l>
<l>Oc quamen voert die werde heeren</l>
<l>Die gods apostlen al gemeene</l>
<l>Ende alle seiden maget reene</l>
<l>Groet willecome ons motti wesen</l>
<l>Oc was gesongen daer van desen</l>
<l>Jhesucoronavirginum</l>
<l>Ende. olutgardisspeculum</l>
<l>Dewangelisten songen na</l>
<l>So daden audifilia</l>
<l>Die patriarken die daer quamen</l>
<l>Mettin propheten altesamen</l>
<l>Ende alle grutten blidelike</l>
<l>Lutgarden. mar uan hemelrike</l>
<l>Die alrehogste coninginne</l>
<l>Si toegde sonderlinge minne</l>
<l>Lutgarden. daer si iegen quam</l>
<l>Want in hare arme sise nam</l>
<l>Ende seide willecome schone</l>
<l>Die got de koninc uan den trone</l>
<l>Heft vtuerkoren. kare mijn</l>
<l>Echtt motti willecome sijn</l>
<l>Want vwer comsten benic vro</l>
<l>Daerna begonste iniubilo</l>
<l>Te singene onser alre vrowe</l>
<l>Op minne ende op gerechte trowe</l>
<l>Der silen teeren uan der maget</l>
<l>Dit heft algader wel behaget</l>
<l>Lutgarden. mar die lof ende eere</l>
<l>Die si ontfinc uan onsen here</l>
<l>Namut. ende alles ginc teuoren</l>
<l>Want hi der maget utuerkoren</l>
<l>Van willecomen was so riue</l>
<l>Dat mensche en quam in desen liue</l>
<l>Sentdat die werelt got geboet</l>
<l>Die al bescriuen mochte hoe groet</l>
<l>Die feeste was ende dat dedvt</l>
<l>Daer got lutgarden sire brut</l>
<l>Behelsede ende hit willecome</l>
<l>Ende hise in deewelike vrome</l>
<l>Dede in possessie ghinderbouen</l>
<l>Daer sine werden ende louen</l>
<l>Sal emmermeer ende eewelike</l>
<l>Dos wart lutgart in hemelrike</l>
<l>Ontfaen. doe si van henen schit</l>
<l>Ende si dit brosche leuen lit</l>
<l>Want sijs verdinde in haren dagen</l>
<l>Gelicdat oit wilen plagen</l>
<l>Die godes vrint daer si nv mede</l>
<l>Restt in den eeweliken vrede</l>
<l>Nv motte ons got die melde vader</l>
<l>Verleenen. dat wi allegader</l>
<l>Den wegen daer die vrowe in ghinc</l>
<l>So volgen moten sonder krinc</l>
<l>Gestadelike in onsen tide</l>
<l>Dat igewelc van ons gebide</l>
<l>Dat hi ter eeweliker vromen</l>
<l>Ten ijoncsten dage mote comen</l>
<l>Vandindat die lichame slecht ende onbeulect was.</l>
<l>doe si verscheden was</l>
<l>.xix. Nv es der silen wel geplogen.</l>
<l>Want sijs ter rasten wert geulogen.</l>
<l>Daer si der blischap sonder inde</l>
<l>Gebruken sal. want dat si minde</l>
<l>Met vrier herten wileneer</l>
<l>Dis es si nu. ende emmermeer</l>
<l>Voertan sal in gebruke wesen</l>
<l>Daeromme latic v uan desen</l>
<l>Ende seggv voert van groten rowe</l>
<l>Die wart uerheuen doe die vrowe</l>
<l>Uan desen cranken liue schit</l>
<l>Mar harde en wondere v des nit</l>
<l>Al was die maget welgedegen</l>
<l>Tin paradise wert gekregen</l>
<l>Dat si nochtan die bleuen daer</l>
<l>Ende dat verstonden ouerwaer</l>
<l>En consten nit al ongeclaget</l>
<l>Die doet beschowen van der maget</l>
<l>Wat wondre. want in allen saken</l>
<l>So was lutgart. die hen gebraken</l>
<l>Vor alle wijf ende alle man</l>
<l>Har toeuerlaet. wat wondre dan</l>
<l>Dat si lutgarden doet bescrowen</l>
<l>Wat wondre dat si uan der vrowen</l>
<l>Nit gerne en schiden; sonder waen</l>
<l>Wel mach dis wondrens auestaen</l>
<l>Die merken welt wat si uerloren</l>
<l>Doe uan der maget vtuerkoren</l>
<l>Hen dat gebenedijde leuen</l>
<l>Ende die presentie wart ontgeuen</l>
<l>Wat wondre dan al scrowen si</l>
<l>Ende owach riepen ende owi</l>
<l>Die sonder lijf daer liggen sagen</l>
<l>Lutgarden. nv laett v gewagen</l>
<l>Van din lichame en lettelkijn</l>
<l>Die uite ons seget dat so fijn</l>
<l>So wit. so suuer. ende reene</l>
<l>So mettin doden ongemeene</l>
<l>Der vrowen lijf was altemale</l>
<l>Uan bouen toten voeten dale</l>
<l>Aldaert gestrekt ter erden lach</l>
<l>Dat noit man lichame en sach</l>
<l>Die doden mensche min geleec</l>
<l>Want swart ; noch ongedaen. no bleec</l>
<l>En was. noch donker die lichame</l>
<l>Mar snewit ende al sonder blame</l>
<l>Van alre vlekken lach hi daer</l>
<l>Dat scheen miracle oppenbar</l>
<l>Want die dat menech disciplinen</l>
<l>Dat uasten. ende dat ander pinen</l>
<l>Daer hi hem seluen met versleet</l>
<l>So menech ijaer ende ander leet</l>
<l>Dat hi noch dogde. merken woude</l>
<l>Groet wonder hem dis hebben soude</l>
<l>Dat got din doden liue gaf</l>
<l>Sentdat die gheest verschit daeraf</l>
<l>Dat cume leuende enech man</l>
<l>Ochte enech wijf behouden can</l>
<l>Dat was uan ijogden die gedane</l>
<l>Mar die besochten watterane</l>
<l>Geliggen mochte. hi soude uinden</l>
<l>Dat got den ghenen dine minden</l>
<l>Aldos met rechte weder loent</l>
<l>Alse hi die silen bouen croent</l>
<l>Ende installeert met hem tesine</l>
<l>Dat hi uan graciliken schine</l>
<l>Din liue compensatie doet</l>
<l>Dat metter silen wederstoet</l>
<l>Al moetgemeene ende onuermeden</l>
<l>Die sonden daer si iegen streden</l>
<l>Aldos geuil lutgarden oc</l>
<l>Want si die ogen wide ontploec</l>
<l>Alse andre menschen bi naturen</l>
<l>Die luken moten. dats tire vren</l>
<l>Dat si die doet te deele ontfaen</l>
<l>Ende alse bleec ende ongedaen</l>
<l>Oc moten werden die lichamen</l>
<l>Want daer si liuechheit af namen</l>
<l>Dats hen ontgeuen metter doet</l>
<l>So wis lutgarden an so groet</l>
<l>Die godes gracie daer si lach</l>
<l>Dat igewelken die si sach</l>
<l>Daer liggen. dochte al oppenbare</l>
<l>Dat si dis lijfs in inne ware</l>
<l>Bat dan si wilen was teuoren</l>
<l>Wat wondre; want sentdat geboren</l>
<l>Die maget wart in erterike</l>
<l>So darr ic mi wel sekerlike</l>
<l>Vermeten das dat si nontfinc</l>
<l>Nie plecht van schameliker dinc</l>
<l>Jn din lichame. ende al bidis</l>
<l>Die liuechheit hem anewis</l>
<l>Alse hem dis leuens hir gebrac</l>
<l>Mar wat die bruder noch vertrac</l>
<l>Uan din lichame in sijn bedit</l>
<l>En willic achterlaten nit</l>
<l>Daer segt hi noch uan din ijonfrowen</l>
<l>Dat selke dine quamen schowen</l>
<l>Eer si uan hem gescheeden sijn</l>
<l>Uan gode ontfingen enen schijn</l>
<l>En een gebruc int herte binnen</l>
<l>So groet van gheesteliker minnen</l>
<l>Dat oppenbare hen seluen dochte</l>
<l>Dat hen bat wesen nit ne mochte</l>
<l>Al hadden si uan allen din</l>
<l>Dat menschenoghe mach ghesin</l>
<l>Din wensch. ochte enech mont gewarden</l>
<l>Mar sijn versament met lutgarden</l>
<l>Hadt mogen sijn tjn seluen tide</l>
<l>Al ongespart ende sonder mide</l>
<l>Hadde igewelke ende sonder toren</l>
<l>Vor al der werelt goet verkoren</l>
<l>So wel den ghenen was te moede</l>
<l>Die sagen dat lutgart die goede</l>
<l>Uan schonre ijogde lach so clar</l>
<l>Dit was en teeken oppenbar</l>
<l>Dat got ter hogster apoteken</l>
<l>Dar nemmermeer ne mach gebreken</l>
<l>Der vrowden die altoes ghedurt</l>
<l>Lutgarden gheest hadde opgeuurt</l>
<l>Ende in possessie daer gedaen</l>
<l>Nv motons laten so gestaen</l>
<l>Got die uan nivte ons geboet</l>
<l>Dor sine ontfarmechheide groet</l>
<l>Jn dit verwatene erterike</l>
<l>Dat met lutgarden eewelike</l>
<l>Jnt onuerganghelike leuen</l>
<l>Ons die possessie si gegeuen</l>
<l>Vandindat en wijf genas van haren minxle do si</l>
<l>din lichame halp dvaen.</l>
<l>.xx. Sentdat ic v van din lichame.</l>
<l>Gewagen hebbe. eist v bequame.</l>
<l>So salic noch en lettelkijn</l>
<l>Uertrekken. dis in dat latijn</l>
<l>Der uiten meester doet gheuuach</l>
<l>Van hem die daer verscheeden lach</l>
<l>Nv hoert terna dat v got lone</l>
<l>En teeken vtermaten schone</l>
<l>Salic v seggen daer got mede</l>
<l>Al ouerwaer bekinnen dede</l>
<l>Hen allen die daerbinnen waren</l>
<l>Warwert die sile was gheuaren</l>
<l>Doe si uerschit van desen liue</l>
<l>Nv hoert uan enen doeden wiue</l>
<l>Mirakle ende wonder groet</l>
<l>Tirstdat lutgarden hir die doet</l>
<l>Ontkommert hadde. ende sonder leuen</l>
<l>Was die lichame allene bleuen</l>
<l>So quamen brudere ende nonnen</l>
<l>Ter fermerien wert gherunnen</l>
<l>Dis lijks te plegene alsertoe</l>
<l>Behoert. uerstaedt ic seggv hoe</l>
<l>Hets noch taiwires ende elwar</l>
<l>Die clostersede. alse imen daer</l>
<l>Uan sinen leuene es onthachtt</l>
<l>So werdt ophoer besiden brachtt</l>
<l>Dat lijc in heimeliker stede</l>
<l>Daer vfent men din clostersede</l>
<l>Daer ic af seide an din lichame</l>
<l>Want menne dweet tote in die hame</l>
<l>Van bouen. ende al toten teen</l>
<l>Men duueet hem beide arme ende been</l>
<l>Hande ende voete. ende altemale</l>
<l>Die andre lede. ende alse wale</l>
<l>Die doede mensche in allen staden</l>
<l>Geduegen es. mettin gewaden</l>
<l>Die hem gherieuen. werdt bedekt</l>
<l>Dat lijc. ende auerecht gestrekt</l>
<l>Ende op die bare also geleget</l>
<l>Des closterseden dis men pleget</l>
<l>Jn andren steden. sonder mide</l>
<l>Was an die gods gebenedijde</l>
<l>Geplogen daer. want mense droch</l>
<l>Ophoer besiden. daer men dwoch</l>
<l>Met goeden staden willechlike</l>
<l>Dat lijf dat hir in erterike</l>
<l>Van alre vlekken quite was</l>
<l>Want die hen onderwonden das</l>
<l>Die nonnen waren van daerbinnen</l>
<l>Die so met sonderlinger minnen.</l>
<l>Lutgarden hadden onderslegen</l>
<l>Dat si dis wilden gherne plegen</l>
<l>Mettin ijonfrowen stont en wijf</l>
<l>Die onghebroksam ende stijf</l>
<l>Hadde enen vinger uan der hant</l>
<l>Die oc dis duaens hare onderwant</l>
<l>Gelikerwijsdat dandre daden</l>
<l>Mar dat din wiue quam tonstaden</l>
<l>Dat minxel was dat hare en lit</l>
<l>Dis uingers wel gebruken nit</l>
<l>So hadt teuoren menech ijar</l>
<l>Mar nu sal werden oppenbar</l>
<l>Die uorgesegde prophetie</l>
<l>Die uan oignijs sprac ver marie</l>
<l>Wel lange wilen darteuoren</l>
<l>Die uan der maget vtuerkoren</l>
<l>Dos propheteerde. ende een gewach</l>
<l>Der vrowen dede aldaer si lach</l>
<l>Ende seide in al die werelt wijt</l>
<l>So gracieus op desen tijt</l>
<l>En es no man no wijf die leuet</l>
<l>Die selken spoet uan biddene heuet</l>
<l>Vor andre menschen alse doet</l>
<l>Uan saintteron mijn vrowe goet</l>
<l>Lutgarden meinic die van sonden</l>
<l>Heft menege arme siele ontbonden</l>
<l>Mar dats uan binnen noch allene</l>
<l>Dat si met gode werkt gemeene</l>
<l>Die reformeert al met geneden</l>
<l>Dat si verdingt met haren beden</l>
<l>Mar alse onthachtt van desen liue</l>
<l>Die magt sal wesen die so riue</l>
<l>Nv werkt van binnen. dan sal si</l>
<l>Van buten oc. gheloeuets mi</l>
<l>Die godes teekene oppenbaren</l>
<l>Dan sal ghesont uan denen varen</l>
<l>Die ongesont daer comen sal</l>
<l>Beide ongemac ende ongeual</l>
<l>Ende ander leet ende andre quale</l>
<l>Sal sijn benomen altemale</l>
<l>Sowelkendat met groter trowen</l>
<l>Din troest sal suken uan der vrowen</l>
<l>Dos sprac die gods gebenedijde</l>
<l>Aldaer si lach tin seluen tide</l>
<l>Dat si uan desen liue schit</l>
<l>Mar die welt merken dat bedit</l>
<l>Van desen warden. hi mach saen</l>
<l>An dit exempel wel uerstaen</l>
<l>Dat nu sum es gereciteert</l>
<l>Datt metter daet wel concordeert</l>
<l>Want doe dat wijf daer ic begonste</l>
<l>Dit bispel af. die wale en conste</l>
<l>Dis vingers nit gebruken. want</l>
<l>Hi lach geuouden in die hant</l>
<l>Ende ongherechtt bleef alineen</l>
<l>Lutgarden lijf darmet ghereen</l>
<l>So wart dat minxel hem benomen</l>
<l>Ende so genesen altemale</l>
<l>Dat sijs gebruken mochte wale</l>
<l>Ghelijc der andre an din tide</l>
<l>Ende oit sent. owi hoe blide</l>
<l>Dat wijf es worden doe si sach</l>
<l>Din uinger die geuonden lach</l>
<l>Ende al uerminkt ende al uerloren</l>
<l>So lange wilen daerteuoren</l>
<l>Gerechtt te pointe weder staen</l>
<l>Uan groten wondre rip si saen</l>
<l>Helpt here got wats mi gheschit</l>
<l>Ghi vrowen hoert. ghi vrowen sit</l>
<l>Wat nu ter wilen got die here</l>
<l>Hir heft ghewrachtt. dat got v eere</l>
<l>Siet wat bi helpen van der maget</l>
<l>Al ongebeden heft beijaget</l>
<l>En arm. en ongedegen wijf</l>
<l>Siet hoe mijn vinger die so stiif</l>
<l>Teuoren stont. nu tesen stonden</l>
<l>Uan sinen minxele es ontbonden</l>
<l>Owi gebenedijde vrowe</l>
<l>Die allen commer. ende rowe</l>
<l>Sijt ouerleden. ende comen</l>
<l>Daer ghi der eeweliker uromen</l>
<l>Teuollen plege nu ghesmakt</l>
<l>Al benic quaet ende ongerakt</l>
<l>Nochtan so dankic v vandinDat</l>
<l>ghi so schire ende onuersin</l>
<l>Vwe oueruloedege edelheit</l>
<l>Ghemeene al metter mogentheit</l>
<l>Die ghi daerbouen hebt ghewonnen</l>
<l>An mi te toegene hebt begonnen</l>
<l>Dos sprac dat wijf. ende die met hare</l>
<l>Daer stonden. ende al oppenbare</l>
<l>Dat wonder sagen allegader</l>
<l>Gode onsen eeweliken vader</l>
<l>Met blider herten sonder wanc</l>
<l>Lof gauen ende groten danc</l>
<l>Die dor lutgarden eeren wille</l>
<l>lees geuouden</l>
<l>Al ongebeden. ende al stille</l>
<l>Gesuegen. gaf dat si begerde</l>
<l>Din wiue. ende oc quam die nimerde</l>
<l>Geulogen saen in dat conuent</l>
<l>Vandaer. want lange en condement</l>
<l>Verbergen nit. mar sonder mide</l>
<l>Wart daer verheuen an din tide</l>
<l>Die godes lof in allen staden</l>
<l>Ende oc lutgarden die beraden</l>
<l>Die gracie hadde. gauen sijs</l>
<l>Met groter onst lof ende prijs</l>
<l>Mar alremeest dat seggic v</l>
<l>Dat wijf daer wi af dichten nv</l>
<l>Dit bispel. stille ende oppenbare</l>
<l>Jsent. want die miracle hare</l>
<l>Ter herten alremeest ghereen</l>
<l>Dit was der irster teekene een</l>
<l>Daer ons te dichtene aue lit</l>
<l>Materie. sentdat si verschit</l>
<l>Ende es terasten wert gecregen</l>
<l>Lutgart die maget welgedegen</l>
<l>Hoe die lichame ter erden wart gedaen ende waer</l>
<l>si begrauen legt.</l>
<l>.xxi. Nv gawi voert ende ons gereiden.</l>
<l>Ter sepulturen wert geleiden.</l>
<l>Dat lijc daer wi nv dichten aue</l>
<l>Ende hoe lutgart in haren graue</l>
<l>Besloten wart laett ons volseggen</l>
<l>Eer wi dit dichten nederleggen</l>
<l>Het was op enen sonnendach</l>
<l>Daer dewangelie op ghelach</l>
<l>Die homoquidam es begonnen</l>
<l>Dis dages brudere ende nonnen</l>
<l>Mettire abdessen altesamen</l>
<l>Ende ouereen te rade quamen</l>
<l>Waer men dat lijc begrauen soude</l>
<l>Was daer gheraden. selke woude</l>
<l>Dat leggen in den closterpant</l>
<l>Selke in den kerkhof buten. want</l>
<l>Die clostersede also ghedroech;</l>
<l>Ende oc met groter eeren gnoch</l>
<l>gnoch met door hand H bovengeschreven e: gnoech</l>
<l>Die gauen desen raet hen dochte</l>
<l>Dat men lutgarden leggen mochte</l>
<l>Mettin ijonfrowen van daerbinnen</l>
<l>Want die met gheesteliker minnen</l>
<l>Jn godes dinste wileneer</l>
<l>Versament waren. emmermeer</l>
<l>Tegader mochten liggen wale</l>
<l>Mar dese raet ende dese tale</l>
<l>Noch dire abdessen noch hen somen</l>
<l>Die daer terade waren comen</l>
<l>En heft ten besten nit behaget</l>
<l>Want dat men die vercorne maget</l>
<l>Tegrauene vter kerken droege</l>
<l>En soude hen dunken nit gheuoege</l>
<l>Mar daer men die gebenedijde</l>
<l>Uersuken mochte in allen tide</l>
<l>Ende daer si iegenwardech ware</l>
<l>Jn allen stonden. dat men hare</l>
<l>Van sepulturen gaue stat</l>
<l>Dat soude gaden vele bat</l>
<l>Dos dissenteerden onderlinge</l>
<l>Die vrowen. mar van din gedinge</l>
<l>So sijn si bleuen allegader</l>
<l>Jn haren ghesteliken vader</l>
<l>Den abt van aane. ende alle das</l>
<l>Jn hem ghegaen. bidis hi was</l>
<l>Daer iegenwerdech. nv hoert dan</l>
<l>Hoe desen twist die goede man</l>
<l>Heft afgelegt met corden warden</l>
<l>Ghi vrowen sprac hi die lutgarden</l>
<l>Wilt buten leggen opt kerkhof</l>
<l>Ghi wilt der vrowen haren lof</l>
<l>Ende v en groet ghewin ontgeuen</l>
<l>Want men ne soude aldarteneuen</l>
<l>Noch visiteren. noch versoeken</l>
<l>Har graf. noch menne sovde roeken</l>
<l>Der vrowen nit na har betamen</l>
<l>Oc duchtic dat men saen hars namen</l>
<l>Vergeten soude opdat men sage</l>
<l>Dat si verworpenlike lage</l>
<l>Begrauen alsen ander wijf</l>
<l>Mar ochte en mensche die sijn lijf</l>
<l>lees corten</l>
<l>Jn cranken wesene heft vertert</l>
<l>Met selken lieden es so wert</l>
<l>Ochte inpetreert met cleenre hauen</l>
<l>Dat hi in kerke legt begrauen</l>
<l>Wie sal lutgarden dis veronnen</l>
<l>Die ginderbouen heft ghewonnen</l>
<l>Dat sitten mettin godes bruden</l>
<l>Die dos lutgarden welt vercruden</l>
<l>Hijs onberaden. want men soude</l>
<l>Met rechte in seluere ende in goude</l>
<l>Beslaen die maget welgedegen</l>
<l>Gelijcdat men mach sien beslegen</l>
<l>Die godes vrint in somer stede</l>
<l>Opdat gedroege also die sede</l>
<l>Daeromme seggic oppenbare</l>
<l>Bidis het onghewge ware</l>
<l>Dat mense groeue ginder vt</l>
<l>Dat men der werder godes brut</l>
<l>Aldarteneuen daer si lach</l>
<l>Doe si der besechheiden plach</l>
<l>Uan haren beden telker vren</l>
<l>Sal geuen stat van sepulturen</l>
<l>Daer dunkt mi dat het best gherieuet</l>
<l>Opdat v allen dan ghelieuet</l>
<l>Sodat gi consenteert met mi</l>
<l>Want daer mach elc die maget vri</l>
<l>Besuken dis hem welt genieden</l>
<l>Daer salt bat uugen allen lieden.</l>
<l>Die schout uan harre bedeuart</l>
<l>Te quitene. alse hen sal lutgart</l>
<l>Uerworuen hebben hare behoeue</l>
<l>Dan of mense vter kerken groeue</l>
<l>Want ouerwaer darr ic mi das</l>
<l>Uermeten die so melde was</l>
<l>Din wiue ghistren in den dage</l>
<l>Diese onuersin ende sonder clage</l>
<l>Uan haren minxele heft genesen</l>
<l>Dat si altoes sal melde wesen</l>
<l>Denghenen die van harre noet</l>
<l>Si licht si suar. din wederstoet</l>
<l>w met klankwaarde vu, cf. wgen</l>
<l>Met beden selen comen hare</l>
<l>Ontdekken stille ochte oppenbare</l>
<l>Daer se ongedout verdragen af</l>
<l>Waer sal men mogen dan en graf</l>
<l>Der vrowen maken bat testaden</l>
<l>Dan in die kerke opdat sijt raden</l>
<l>Daer meest dis rades an geleget</l>
<l>Want daer men meest uersuken pleget</l>
<l>Die godes urint. daer salt best uugen</l>
<l>Ghi vrowen laettijt v geuugen</l>
<l>Eer dese wart te inde quamen</l>
<l>So concorderden altesamen</l>
<l>Die vrowen die din clostersede</l>
<l>Beschermen wilden. ende mede</l>
<l>Begonsten lien altehant</l>
<l>Ende seiden sute vader want</l>
<l>Ghi ons met redenen hebt verwonnen</l>
<l>Ende oc want wi lutgarden onnen</l>
<l>Dat si met sonderlinger eeren</l>
<l>Begrauen si. nadat ons leeren</l>
<l>Die wart die ons gesproken sijn</l>
<l>Dat wel lutgart die maget fijn</l>
<l>Dis werdech es. so dunkt ons goet</l>
<l>Dat ghi der vrowen maken doet</l>
<l>En graf dart alrebest gherieuet</l>
<l>Want het ons allen wel gelieuet</l>
<l>Mettesen rade es sonder beide</l>
<l>En graf ontploken daer men leide</l>
<l>Behouden in. din werden schat</l>
<l>Dat was ter nameliker stat</l>
<l>Daer bi costumen plach te doene</l>
<l>Lutgart die vrowe har orisoene</l>
<l>Aldarteneuen wart ontploken</l>
<l>En graf. daerbinnen wart beloken</l>
<l>Met groter eeren die tresoer</l>
<l>Te closter wert. nit uerre ophoer</l>
<l>Besidens koers in die noertside</l>
<l>Daer legt die gods gebenedijde</l>
<l>Daer legt die magt van hogen name</l>
<l>Daer restt lutgart die so bequame</l>
<l>lees genugen</l>
<l>concorderden met door hand H bovengeschreven e: concordeerden</l>
<l>Din hogsten coninc was ende es</l>
<l>Dat hijs hen allen doet ghewes</l>
<l>Die helpe suken noch an hare</l>
<l>Met groter herten. mar nemt ware</l>
<l>Ghi vrowen die daerbinnen dragt</l>
<l>Abijt. dat gi die fine magt</l>
<l>Eert ende werdt in allen stonden</l>
<l>Met herten beide ende oc met monden</l>
<l>Ende emmer weist hare onderdaen</l>
<l>Want si v mach in staden staen</l>
<l>Ende inpetreren dat ghi soekt</l>
<l>Altoes an hare. opdat v roekt</l>
<l>Dat ghise werdt met goeder trowen</l>
<l>Want gi schuldech sijt der wrowen</l>
<l>Meerre ende minder allegader</l>
<l>So si di oc den hogsten vader</l>
<l>Te dankene emmermeer vandinDat</l>
<l>hi lutgarden heft versin</l>
<l>Met v te restene ewelike</l>
<l>Ende oc te sine in hemelrike</l>
<l>Uwe aduocate in allen saken</l>
<l>Nv laett v dan met corter spraken</l>
<l>Ghewerdegdijt ghi vrowen mijn</l>
<l>Van vwen vrint gheraden sijn</l>
<l>Dat ghi lutgarden sonder want</l>
<l>Eert ende werdegt euen lanc</l>
<l>Dat got ter werelt v gespart</l>
<l>Want sonder tuiuel sal lutgart</l>
<l>Hen allen diese selen minnen</l>
<l>Met goeder herten. don ghewinnen</l>
<l>Die godes gracie. ende gheuen</l>
<l>Na dit vergangelike leuen</l>
<l>Don igewelken die se minde</l>
<l>Die lange blischap sonder inde.</l>
<l>Vandindat si bruder damase vorseide welken</l>
<l>vinger hi behouden soude uan hare</l>
<l>Der vrowen vite hebbic bescreuen.</l>
<l>Na die materie die gegeuen.</l>
<l>Mi was uan hare in din latine</l>
<l>Nv hebdi dire exempelkine</l>
<l>Van harre uiten gnoch gehoert</l>
<l>lees wanc</l>
<l>Nv gawi dan tracteren uoert</l>
<l>Uan dingen die geschiden siderDat</l>
<l>ons der gods gebenedider</l>
<l>Na desen leuene hir gebrac</l>
<l>Ende een exempel dat vertrac</l>
<l>Van hem die wise predekare</l>
<l>Laett ons volbrengen. hoe uan hare</l>
<l>En vinger hem tehanden quam</l>
<l>Sentdat die maget inde nam</l>
<l>Want bi miraclen es geschit</l>
<l>Die dinc. daeromme en willic nit</l>
<l>Datt onuertrokken achterbliue</l>
<l>Tin tiden doe van desen liue</l>
<l>Lutgart den inde was genakt</l>
<l>Der minnen kracht die emmer waekt</l>
<l>Ende in begerten wesen doet</l>
<l>Des menschen herte. ende sinen moet</l>
<l>Onledech makt met vremden saken</l>
<l>Si dede int herte binnen waken</l>
<l>Oc enen wonderliken ghere</l>
<l>Din ghoeden man din predekare</l>
<l>Want hi uiseerde in sinen rade</l>
<l>Waer datten got verduren dade</l>
<l>Die godes brut die fine magt</l>
<l>Jn desen liue. alse hem bedagt</l>
<l>Dat scheeden worde van der vrowen</l>
<l>Daer hi met sonderlinger trowen</l>
<l>Was an becleuen. dat hi soude</l>
<l>Waert dats hem got ghehingen wovde</l>
<l>Van haren lichame enen pant</l>
<l>Der vrowen houet ochte ene hant</l>
<l>Uerweruen te memoriale</l>
<l>Gherne vtermaten. ende wale</l>
<l>Beslaen in seluer ende in gout</l>
<l>Ende hebben dat in sijn behout</l>
<l>Mettesen rade es wechgekregen</l>
<l>Taiwires wert die godes deghen</l>
<l>Die gode man die iacobijn</l>
<l>Daer heft hi van den wille sijn</l>
<l>godes waarin s uitgekrabd en door hand H een e bovengeschreven: goede</l>
<l>Din raet verholenlike ontdekt</l>
<l>Ende alse in bichten al vertrekt</l>
<l>Hen somen die der vrowen waren</l>
<l>Meest speciael mar doppenbaren</l>
<l>Van din secreten heuet sere</l>
<l>Uerboden hen damaes die here</l>
<l>Ende oc met trowen dis gebeden</l>
<l>Dat si der vrowen auesneden</l>
<l>Thoft. ochte ene hant ochte alle beide</l>
<l>Eer mense in haren graue leide</l>
<l>Ende sijt hem hilden ende gauen</l>
<l>Want noch van schatte noch van hauen</l>
<l>En kose hi goet engheen daervoere</l>
<l>Al gaue hem got van allen koere</l>
<l>Dat in die wide werelt es</l>
<l>Mar die ijonfrowen daer hi des</l>
<l>Ontdekde iegen sinen wille</l>
<l>En suegens lange nit anstille</l>
<l>Noch lange en hebben nit verholen</l>
<l>Dat hen te heelne was beuolen</l>
<l>Want alse hi segt uan selken wiuen</l>
<l>Dat cume it mach verholen bliuen</l>
<l>Dat si verstaen si goet si quaet</l>
<l>Si daer die bruder sinen raet</l>
<l>Verholenlike hadde angenomen</l>
<l>Sijn altehant ter vrowen comen</l>
<l>Ende die secreten altemale</l>
<l>Ontdekden hare al sonder hale</l>
<l>Mar dat ne was mar omme dat</l>
<l>Dat wanic wel. dat si tebat</l>
<l>Die dinc te pointe mochten bringen</l>
<l>Waert dats die magt wilde hen gehingen</l>
<l>Mar neen si nit. dat seldi saen</l>
<l>An hare anwerde wel verstaen</l>
<l>Die si din bruder hirteneuen</l>
<l>Sent tenen stonden heft gegeuen</l>
<l>Want sider quam op enen tijt</l>
<l>Ter vrowen alse hi selue lijt</l>
<l>Damaes die wise predekare</l>
<l>Ende also saen alse hi bi hare</l>
<l>Geseten was na dat salut</l>
<l>So sprac lutgart die godes brut</l>
<l>Ende seide aldos mijn werde here</l>
<l>Mi wondert vtermaten sere</l>
<l>Hoe dat ghepens in vwen moet</l>
<l>Heft vonden stat. dat men mi doet</l>
<l>Uan v verstaen. want men mi gheuet</l>
<l>Te wetene. eist dat ghi verleuet</l>
<l>Mi armer weesen; dis nochtan</l>
<l>Jc wel geloeuen nit ne can</l>
<l>Want hastech es die saen geloeuet</l>
<l>Dat ghi gebeden hebt mijn hoeuet</l>
<l>Ende ene van den handen mijn</l>
<l>Hen somen die hirbinnen sijn</l>
<l>Mar wis gi plegen soudt darmede</l>
<l>Gheuilt dat men mi auesnede</l>
<l>Mijm hoft. endt v tehanden quame</l>
<l>Alsic ter werelt inde name</l>
<l>En canic wel gemerken nit</l>
<l>Want selden imene es geschit</l>
<l>Dat hi van enen doeden wiue</l>
<l>Dat hoft begerde. in sinen liue</l>
<l>Darut te trekkene een solas</l>
<l>Dos sprac lutgart. mar her damaes</l>
<l>Die welgerakde predekere</l>
<l>Doe hi uernam dat sinen ghere</l>
<l>Die godes brut hadde onderuonden</l>
<l>Van din ijonfrowen die ne conden</l>
<l>Dat hen in rade was gesegt</l>
<l>Uerhelen nit; wart hem ontwegt</l>
<l>So die memorie daer hi sat</l>
<l>Uan schamden. dat hi al vergat</l>
<l>Sijns selues. ende en wiste wis</l>
<l>Antwerden. want hem anewis</l>
<l>Uan binnen selken wederstoet</l>
<l>Dat hi uan buten wart al roet</l>
<l>Van schamenessen. mar die here</l>
<l>Al was hi wederslegen sere</l>
<l>Nochtan so heft hi hem bedachtt</l>
<l>Ende dese antwerde weder brachtt</l>
<l>Ende seide. nu vernemic wel</l>
<l>Dat wiues tonghe es alte snel</l>
<l>lees Mijn</l>
<l>Ende harre spraken alte riue</l>
<l>Daeromme es sot die enen wiue</l>
<l>Geloeft te uerre. ende iwent segt</l>
<l>Daer noet van suigene an gelegt</l>
<l>Want wiues tonge es sonder hale</l>
<l>Dat hebbic an mi seluen wale</l>
<l>Nv onderuonden. want in trowen</l>
<l>Haddic ghebeden din ijonfrowen</l>
<l>Dat si die dinc daer ghi mi nv</l>
<l>Af sett in talen. iegen v</l>
<l>Verborgen hadden. ende alstille</l>
<l>Gesuegen des. mar minen wille</l>
<l>En hebben si nit wel gedaen</l>
<l>Dats mi te leede nv vergaen</l>
<l>Mar sidermeerdat ic van hen</l>
<l>Si lief si leet gewroeget ben</l>
<l>Ende v die dinc es worden maer</l>
<l>So seggic v vrowe ouerwaer</l>
<l>Ende sonder scheren dis gheloeft</l>
<l>En blijft mi nit van v dat hoeft</l>
<l>Na dat verscheeden tenen pande</l>
<l>Van .v. ochte alle beide vwe hande</l>
<l>Dat ic en bliue sonder seer</l>
<l>Noch vro uan herten nemmermeer</l>
<l>En werde vrowe opdat ic bliue</l>
<l>Jt lange bouen v te liue</l>
<l>Want alsic sal die liefste dinc</l>
<l>Die ic ter werelt ie ontfinc</l>
<l>Verliesen moten vrowe mijn</l>
<l>Wie mach mi dis wankonstech sijn</l>
<l>Dat ic daerouer doch beghere</l>
<l>Alselken pant die van mi were</l>
<l>Die ongedout van minen rowe</l>
<l>Des werdt geprouet sprac die vrowe</l>
<l>Ochte v mijn hoeft te pande bliuet</l>
<l>Men siet biwilen dat becliuet</l>
<l>Ene hastege echtinge al tematen</l>
<l>Dat seggic. want gi v selt laten</l>
<l>Wel mindren pant uan mi genugen</l>
<l>Want v mijn hoft en soude uugen</l>
<l>Nit wel te dragene achter lande</l>
<l>vers 4671 achter 4670 op dezelfde regel toegevoegd, hand C, andere inkt</l>
<l>Dis motti v met mindren pande</l>
<l>Gepaijt houden. dat sal wesen</l>
<l>Dat minste vingerkijn uan desen</l>
<l>Daer gi so groet din ghere af draget</l>
<l>Darna so trac die fine maget</l>
<l>Die hant met staden vter mowen</l>
<l>Ende op en hout dat lach verhowen</l>
<l>Beneuen hare heft si geleget</l>
<l>Din uinger. ende aldos geseget</l>
<l>Dit sal hi sijn. maer sonder waen</l>
<l>Al es hi cleene ende ongedaen.</l>
<l>Hi sal v werden noch tesuren</l>
<l>Eer ghine ontdragen ochte ontfuren</l>
<l>Jt verre selt uan derre stede</l>
<l>Dos sprac die maget. ende hirmede</l>
<l>Es des gesuegen. want hen beiden</l>
<l>Quam gnoch uan andren besechheiden</l>
<l>Teuoren. daer si hen den tijt</l>
<l>Met corten. mar nadat verlijt</l>
<l>Die predekare. ende ic daer vinde</l>
<l>Bescreuen. willic toten inde</l>
<l>Dit bispel brengen. ende voert</l>
<l>Uertrekken hoe der vrowen wort</l>
<l>Te prophetien sijn gedegen</l>
<l>Des dags doe henen was gekregen</l>
<l>Ter blischap wert van hemelrike</l>
<l>Lutgarden gheest; die bi den like</l>
<l>Daer bleuen. worden dis beraden</l>
<l>Dat si der doder vrowen daden</l>
<l>Der tande vele ut haren monde</l>
<l>Oc sneden si ter seluer stonde</l>
<l>Der vrowen af. dat vingerkijn</l>
<l>Daer dit vertrec af heft gesijn</l>
<l>Dat wart geleuert dire abdessen</l>
<l>Die wilde uan gedinkenessen</l>
<l>Din vinger te memoriale</l>
<l>Onthouden. dos wart in sindale</l>
<l>Gewonden schone ende opgeleget</l>
<l>Dat uingerkijn. nadat men pleget</l>
<l>Te leggene op in tresorien</l>
<l>Jn kerken ende in kanesien</l>
<l>En heilegdom. nv laett v dan</l>
<l>Uoert seggen van din goeden man</l>
<l>Die des en wiste algader nit</l>
<l>Want doe van desen liue schit</l>
<l>Die godes brut. en was hi daer</l>
<l>Nit igenwerdech . dis hi suar</l>
<l>Sijn ongeual heft sent beclagt</l>
<l>Mar siderdoe die fine magt</l>
<l>Jn haren graue was besloten</l>
<l>Ende die nimerde quam geuloten</l>
<l>Jnt lant. dat si verscheeden ware</l>
<l>Ende dat vernam die predekare</l>
<l>Es hi met hastechheiden groet</l>
<l>Tawires comen daer hi doet</l>
<l>Lutgarden vant. dis hem so sere</l>
<l>Bedroefde dant thomas die here</l>
<l>Dat hijt verbergen nit ne conde</l>
<l>Want vter dieper herten gronde</l>
<l>Trac hi dat suchten alse hi quam</l>
<l>Ter vrowen graue. ende hi vernam</l>
<l>Dat hi din pant din hi begerde</l>
<l>Want hi begrauen lach in derde</l>
<l>Verkrigen nemmermeer ne mochte</l>
<l>Doch onderuragde ende ondersochte</l>
<l>Die goede man ochte it daeraue</l>
<l>El bleuen ware ut haren graue</l>
<l>Dat hi te pande mochte ontfaen</l>
<l>Ende alse hem seker was gedaen</l>
<l>Mettire antwerden van din nonnen</l>
<l>Dat wel becliuen was begonnen</l>
<l>Die profecie van der magt</l>
<l>Want daer hi na so lise vragt</l>
<l>Ende dat hem gheechent was van hare</l>
<l>Datt buten erden bleuen ware</l>
<l>Dat was har minste vingerkijn</l>
<l>Wart so vertroestt die iacobijn</l>
<l>Ende so verhoegt in sinen moede</l>
<l>Dat hi din rowe lichte onstoede</l>
<l>Daer sic af was sijn herte binnen</l>
<l>Mochte hi dat uingerkijn gewinnen</l>
<l>Daer nu sijn hope an hanget al</l>
<l>Nv hoert hoe hijs beginnen sal</l>
<l>Al mach hijs lichte noch gemessen</l>
<l>Hi ginc met staden dire abdessen</l>
<l>tweede e in werd verbeterd uit a en tussen i en g een e bovengeschreven, hand C: iegenwerdech</l>
<l>Ontdekken hoe lutgart die fine</l>
<l>Uan haren minsten uingerkine</l>
<l>Har testament hadde so gemakt</l>
<l>Doe si den inde was genakt</l>
<l>Dat het te deele hem bliuen soude</l>
<l>Mar doe verhoerde wat hi woude</l>
<l>Dat vroede wijf. eer hi uolquam</l>
<l>Ende eer die bede har inde nam</l>
<l>Daer hi din vinger waende mede</l>
<l>Behouden alse hi sider dede</l>
<l>Heft si die tale hem ondergaen</l>
<l>Ende seide wale hebbic verstaen</l>
<l>An dat beghin van vwen warden</l>
<l>Dat gi din uinger van lutgarden</l>
<l>Vercrigen waent her predekare</l>
<l>Mar bi der trowen die ic hare</l>
<l>Ben schuldech. bruder neen ghi nit</l>
<l>Al segdi dat sine v onthit</l>
<l>Jc ben met rechte naerre das</l>
<l>Bidis ic hare abdesse was</l>
<l>Ende oc hare ghestelike moeder</l>
<l>Dis radic v wel soete broeder</l>
<l>Dat ghi des biddens auestaet</l>
<l>Ende in v seluen troest ontfaet</l>
<l>Uan derre dinc. want die begeren</l>
<l>Welt lange. dis hi moet ontberen</l>
<l>Hi doet hem seluen ongemac</l>
<l>Die jacobijn doe weder sprac</l>
<l>Jn rechten trowen vrowe mijn</l>
<l>En magic nit dat vingerkijn</l>
<l>Uerkrigen. dat sal mi te leede</l>
<l>Vergaen. doch willic uwen eede</l>
<l>Don reuerentie. ende nv</l>
<l>Al ongemoijt laten .v.</l>
<l>Want dat ic pijnde iegen spoet</l>
<l>En dochte nit. nochtan ic moet</l>
<l>Si lief si leet. si vroech. si spade</l>
<l>Din uinger hebben. mar die stade</l>
<l>En es nit comen noch die tijt</l>
<l>Daromme es dat gi mi nv sijt</l>
<l>Dos ongenadech. mar in trowen</l>
<l>Hets mi ontheeten van der vrowen</l>
<l>Dat ikken sal in mijn behout</l>
<l>Noch sien. dat doet mi wesen bout</l>
<l>Din teeschene. ende oc benic des</l>
<l>Wel seker ende wel ghewes</l>
<l>Dat dit failliren nit ne mach</l>
<l>Want die uan binnen dat versach</l>
<l>Dat was lutgart die fine maget</l>
<l>Mi profeteerde al ongeuraget</l>
<l>Dat ic en soude nit daeran</l>
<l>Failliren mogen. mar nochtan</l>
<l>Mostic ontbeiden. woude en woude</l>
<l>Eer mi die uinger werden soude</l>
<l>So salic don. want het moet wesen</l>
<l>Doch biddit v dat ghi uan desen</l>
<l>.V. bat beraedt. want minen ghere</l>
<l>En mach nit sijn dat ic verwere</l>
<l>Noch nit ne mach hi sijn verkuelt</l>
<l>Tote an der stont dat hi geuult</l>
<l>Hem gnochgedaen. dos motic bliuen</l>
<l>Tonrasten. want si moet becliuen</l>
<l>Die profecie. hoe ict verdrage</l>
<l>Dos sprac die bruder. mar die clage</l>
<l>Noch dat vertrek van sinen warden</l>
<l>Noch dat ontheeten uan lutgarden</l>
<l>En pondereerde nit die vrowe</l>
<l>Dos bleef uerladen noch met rowe</l>
<l>Met ongedoude. ende oc met sere</l>
<l>En stukke sent damaes die here</l>
<l>Mar sider ouer lange stonde</l>
<l>Doe hi sine ongedout en conde</l>
<l>Jn hem gebruden langer nit</l>
<l>Nadat sijns selues wille hem rit</l>
<l>Es hi noch anderwerf gekregen</l>
<l>Taiwires wert. daer sal hi plegen</l>
<l>Dis biddens noch op auenture</l>
<l>An dire abdissen. want nature</l>
<l>Der vrowen herte heft so gewrachtt</l>
<l>Dat her werdt anders saen bedachtt</l>
<l>Al durt har wille en stukkelkijn</l>
<l>Hirop heft hem die iacobijn</l>
<l>Verlaten. ende es comen voert</l>
<l>Daer hi sal wesen bat gehoert</l>
<l>Masschin dan hi teuoren was</l>
<l>Want tirstdat hi der vrowen das</l>
<l>Te biddene ochter heft begonnen</l>
<l>lees biddic</l>
<l>lees echter</l>
<l>Dat si dis vingers hem wilde onnen</l>
<l>Daer so sijn wille op was veruloten</l>
<l>Heft hem tehant die vrowe onsloten</l>
<l>Ende opgeloken har forchir</l>
<l>Ende dos gesproken. sieten hir</l>
<l>Din vinger din ghi so begert</l>
<l>Ende oc hebbikkene also wert</l>
<l>Dat ikkene v noch nimene el</l>
<l>En gaue. mar ic moede wel</l>
<l>Dat v din eechende ende onthit</l>
<l>Lutgart. daeromme en willic nit</l>
<l>Dat hi v langer si onsseget</l>
<l>Want mijn geloeue also gedreget</l>
<l>En haddene v lutgart die goede</l>
<l>Ontheeten nit. dat hi noch stoede</l>
<l>Te sinen pointe an din lichame</l>
<l>Nv nemten dan in godes name</l>
<l>Mar dit sal wesen bi vorwarden</l>
<l>Dat gi die uite van lutgarden.</l>
<l>Bescriuen selt te goeder trowen</l>
<l>Want v. dat wesen uan der vrowen</l>
<l>Bat kundech es dat wetic wale</l>
<l>Dan imene el. want sonder hale</l>
<l>Was hare intentie iegen v</l>
<l>Op dit conuent salic v nv</l>
<l>Din vinger laten henendragen</l>
<l>Al selens hen masschin beclagen</l>
<l>Die vrowen die hirbinnen sijn</l>
<l>Doe rechte hem op die jacobijn</l>
<l>Met groter vrowden. ende aldus</l>
<l>Sprac benedictusdominus</l>
<l>Owi hoe blide was sijn moet</l>
<l>Jc wane al ware hem al dat goet</l>
<l>Geleuert op uan enen rike</l>
<l>Hine hadde nit so blidelike</l>
<l>Algader dat tin tide ontfaen</l>
<l>Alse hi din vinger heft gedaen</l>
<l>Hi kusdene harde menechfout</l>
<l>Hi leidene op in sijn behout</l>
<l>Hi dankde vrolike onsen here</l>
<l>Hi seide glorie lof ende eere</l>
<l>Geweldech got motu bekliuen</l>
<l>Oc seide hi vrowe ic sal bescriuen</l>
<l>Lutgarden uite. ende v uan desen</l>
<l>Teuollen onderhoerech wesen</l>
<l>Want sonder tuiuel seggic v</l>
<l>Dat mi uan derre ghichten nv</l>
<l>Bat hondertwerven es te moede</l>
<l>Dant al te minen wille stoede</l>
<l>Dat derre abdijen toebehoert</l>
<l>Nv doet der vrowen comen voert</l>
<l>En deel dergherre die meer weten</l>
<l>Dan ic masschin uan din secreten</l>
<l>Daer got die maget met bescheen</l>
<l>Ende ons laett dragenouereen.</l>
<l>So salic v bescriuen dan</l>
<l>Ten alrebesten dat ic can</l>
<l>Lutgarden uite. ende v met trowen</l>
<l>Sijn onderdaen alse mire vrowen</l>
<l>Jnallendindat ghi gebidt</l>
<l>Nochtan eer gi mi dit gheridt</l>
<l>So haddics echtinge ende wille</l>
<l>Ontfaen. want suegic dis alstille</l>
<l>Dat got lutgarden teeren dede</l>
<l>So waric wert dat men mi snede</l>
<l>En deel der tongen vten monde</l>
<l>Mar neenic nit want ine conde</l>
<l>Al pijndecs mi verbergen nit</l>
<l>Noch dor gemac noch dor verdrit</l>
<l>Noch dor gewin noch dor mesquame</l>
<l>Lutgarden dogt ende haren name</l>
<l>Der geesteliker moeder mijn</l>
<l>Gebenedijt so motsi sijn;</l>
<l>Aldos gewan die predekare</l>
<l>Din uinger. ende aldos uan hare</l>
<l>So wart hi dichtende an din tide</l>
<l>Die vite. nadat hem verlijde</l>
<l>Hars selues wesen. dire hem gaf</l>
<l>Materie vrai uan dichtene af.</l>
<l>Vandindat si ere vrowen oppenbart wart in</l>
<l>uisione ende ene nonne hare volgen hit</l>
<l>.xxiij. Nv restt die magt van hogen prise</l>
<l>Daerbouen in din paradise.</l>
<l>Ende emmermeer regneren sal</l>
<l>Nv heuet si uerworuen al</l>
<l>Daer si na poegde in haren dagen</l>
<l>Nv es uan commere ende clagen</l>
<l>Die sile ontkommert ende comen</l>
<l>Daer si der eeweliker uromen</l>
<l>En vol gebruken heft ontfaen</l>
<l>Dat salic v betoegen saen</l>
<l>Met corten warden ende lichte</l>
<l>Wildi volhoeren mijn gedichte</l>
<l>Tintidendat lutgart die fine</l>
<l>Beide alle nose ende alle pine</l>
<l>Was ouerleden sonder blame</l>
<l>Ende in sijn graf lach die lichame</l>
<l>Besloten schone alse hem betam</l>
<l>Ene edele vrowe alsic vernam</l>
<l>Bi horen seggene ouerwaer</l>
<l>Die uan champaignen wilen daer</l>
<l>Uan verren lande comen was</l>
<l>Ende alsic in die uite las</l>
<l>Ende ons die oudre noch uerlijen</l>
<l>Die uaren lit uan ere abdijen</l>
<l>Die digniteit . daer si teuoren</l>
<l>Met eren groet toe was verkoren</l>
<l>Taiwires binnen droch abijt</l>
<l>Ver ysabeel alse ons verlijt</l>
<l>Die uite. was genaemt die vrowe</l>
<l>Dat si oc gode was getrowe</l>
<l>Jn allen dogdeliken werken</l>
<l>Mach onderuinden ende merken</l>
<l>Wel bi hem seluen die besiet</l>
<l>Dat si dabdie varen lit</l>
<l>Lant ende mage. ende sonder ande</l>
<l>Quam dienen gode in vremden lande</l>
<l>Der seluer nonnen daer ic v</l>
<l>Dit bispel af begonste nv</l>
<l>Onlange na der vrowen doet</l>
<l>Got dor sine edelheide groet</l>
<l>Dat hem hare ordenlike leuen</l>
<l>Bequame. en teeken heft gegeuen</l>
<l>Warbi sijs seker worden es</l>
<l>Ende oc noch eens dis si gewes</l>
<l>Begerde wesen an din tide</l>
<l>Dat was hoe gods gebenedijde</l>
<l>Lutgart daerbouen wart ontfaen</l>
<l>Jn hemelrike. ende also saen</l>
<l>Alse hir dat leuen inde nam</l>
<l>Ochte in die gods presentie quam</l>
<l>Die gheest van hare. ochte it van pinen</l>
<l>Verladen bleef. daer got den sinen</l>
<l>Laett doegen commer ende leet</l>
<l>Eer hise in sinen rike ontfeet.</l>
<l>Die hir van dagelikschen sonden</l>
<l>Nit al ontkommert noch ontbonden</l>
<l>En schiden van din broschen liue</l>
<l>Nv hoert hoe got din goeden wiue</l>
<l>Des heft berechtt. met groten goeme</l>
<l>Ens nachts so uil in enen drome</l>
<l>Die vrowe aldar se onslapen lach</l>
<l>Op haren dormtere. ende sach</l>
<l>Van bouen comen enen schijn</l>
<l>Deus peinsde si wat mach dat sijn</l>
<l>Dat van daerbouen also clar</l>
<l>Geulogen comt. mar doe bat naer</l>
<l>Die schijn was comen. si uernam</l>
<l>Dat daer lutgart geuaren quam</l>
<l>Uan bouen vtin paradise</l>
<l>Nv hoert in welkerhande wise</l>
<l>Quam ghachemeert die schone maget</l>
<l>Al dat den ogen wel behagt</l>
<l>Dat sach si bliken ouer hare</l>
<l>Alseof si metter sonnen ware</l>
<l>Gecleedt. also was har abijt</l>
<l>Licht ende clar. en wit samijt</l>
<l>Dorwrachtt met seluere ende goude</l>
<l>Daer menech steen din ic v soude</l>
<l>Qualic genoemen. binnen scheen</l>
<l>Die so din dormtere ouereen</l>
<l>Verlichtten. dat negheen gewach</l>
<l>En helpt daertoe. want men ne mach</l>
<l>Die cracht uan hen nit al gewarden</l>
<l>Dat ommecleet was dar lutgarden</l>
<l>Die nonne in sach gesett so wale</l>
<l>Uan bouen toten voeten tale</l>
<l>Dat noit hare ogen die gelike</l>
<l>Noch na noch vore in erterike</l>
<l>En sagen. mar dat schone anschin</l>
<l>Dat bloet hem seluen lit besien</l>
<l>Verstarde met so claren schine</l>
<l>Hare ogen. dat si sonder pine</l>
<l>Nit wale en conste dat beschowen</l>
<l>Aldos quam gaende toter vrowen</l>
<l>Lutgart die magt uan hogen konne</l>
<l>Doe wart die welgerakde nonne</l>
<l>Jnt herte binnen so veruroijt</l>
<l>Dat si dos sprac. die nv ende oit</l>
<l>Sijt ende wart gebenedijt</l>
<l>Ende emmermeer selt wesen. sijt</l>
<l>Hir willecome in dit ellende</l>
<l>Die ic te goeder tijt bekende</l>
<l>Lutgart die godes brut onss heren</l>
<l>Want dat gi met dos groter eeren</l>
<l>Gesalegt sijt in hemelrike</l>
<l>Dis sal genieten sekerlike</l>
<l>Beide ic ende elc die v des an</l>
<l>Nv biddic v dat gi mi dan</l>
<l>Van vwen state al dat bedit</l>
<l>Uertrekken wilt. ende ochte v it</l>
<l>Jnt purgatorie stont te sine</l>
<l>Eer gi met dosgedanen schine</l>
<l>Gesalegt wordt. dat gi mi nv</l>
<l>Berechten wilt dis biddic v.</l>
<l>Doe gaf antwerde al sonder beide</l>
<l>Der nonnen weder ende seide</l>
<l>Lutgart die welgerakde magt</l>
<l>Uer ysabeel dis gi mi vragt</l>
<l>Dis salic v berechten gerne</l>
<l>Want recht nit nes dat ics v werne</l>
<l>Die staet uan mi es soegedaen</l>
<l>Dat ic darbouen hebbe ontfaen</l>
<l>Die lange blischap sonder seer</l>
<l>Daer ic sal louen emmermeer</l>
<l>Din hogsten coninc uan den trone</l>
<l>Die mi der marteleren crone</l>
<l>Tespanne int eewelike leuen</l>
<l>Met sente agneesen heft gegeuen</l>
<l>Daer benic vro. daer benic blide</l>
<l>Daer louic gode in allen tide</l>
<l>Daer hebbic al dat ic begere</l>
<l>Daer comc mi toe alsonder were</l>
<l>Dat hogste goet van allen sinnen</l>
<l>lees comt</l>
<l>Den hogsten louen ende minnen</l>
<l>Met allen santen eewelike</l>
<l>Dats mijn ambacht in hemelrike</l>
<l>Nv willic v uer ysabeel</l>
<l>Berechten voert. ochte enech deel</l>
<l>Mi anewis uan selker pinen</l>
<l>Alse in dat vegeuir den sinen</l>
<l>Got doegen laett ende ochtic it</l>
<l>Dis virs geuulde; nenic nit</l>
<l>Noch meer noch min. no groet no cleene</l>
<l>Want ic was suuer ende reene</l>
<l>Uan alre sondeliker smetten</l>
<l>Daeromme en conde mi geletten</l>
<l>Noch uegeuir noch ander leet</l>
<l>Mar alsic daerbeneuen leet</l>
<l>Ende ic dat doegen uan din sielen</l>
<l>Uersach. die broiden ende wilen</l>
<l>Ende in tormente waren groet</l>
<l>Ende ic se screijen dor die noet</l>
<l>Van commere ende van wewiten</l>
<l>Hoerde. ende krisselen. ende criten</l>
<l>Ende hare onsalechheit bekarmen</l>
<l>Began mi hars so sere ontfarmen</l>
<l>Dat icse sechhende altehant</l>
<l>Warbidat icker vele ontbant</l>
<l>Van groter pinen daer se in waren</l>
<l>Die alle sijn met mi geuaren</l>
<l>Ter feesten wert van ghinderbouen</l>
<l>Daer si nv danken ende louen</l>
<l>Ende selen louen emmermeere</l>
<l>Den hogsten coninc onsen heere</l>
<l>Na dit vertrec so heft der nonnen</l>
<l>Die dit te schowene heft begonnen</l>
<l>Gedochtt in haren drome voert</l>
<l>Dat si dos spreken heft gehoert</l>
<l>Die magt uan eeweliken prise</l>
<l>Teere andre wert in derre wise</l>
<l>Ende seggen machtelt volget mi</l>
<l>Dos hit die nonne. ende oc was si</l>
<l>Van ijaren kinsch ende ongedagt</l>
<l>Die hare volgen hit die magt</l>
<l>wilen met door hand H bovengeschreven e: wielen</l>
<l>Mar doe ver ysabeel die vrowe</l>
<l>Dat hoerde. en lettelkijn van rowe</l>
<l>Har herte binnen wart besuart</l>
<l>Bidis allene ver lutgart</l>
<l>Machtelden hare volgen hit</l>
<l>Ende sise en noedde mede nit</l>
<l>Teuolgene hare. ende omme dat</l>
<l>Ripse op die maget ende bat</l>
<l>Ochte het die godes wille ware</l>
<l>Dat sise lite oc volgen hare</l>
<l>Ende seide magt gebenedijt</l>
<l>Die so met gode gheenegt sijt</l>
<l>Dat hi v alles goedes an</l>
<l>Seldi machtelden laten dan</l>
<l>Allene v volgen. ende mi</l>
<l>Begeuen terre noet. mar ghi</l>
<l>Die oit wart al uol genaden</l>
<l>Ende allewege stondt in staden</l>
<l>Sowiendat helpe sochte an v</l>
<l>Dat gi mi armer weesen nv</l>
<l>Darwert gi vart laett volgen mede</l>
<l>Dis presenteric mine bede</l>
<l>V. maget schone ende vtuerkoren</l>
<l>Ende dat ic hebbe an v uerloren</l>
<l>Laett mi an v verhalen doch</l>
<l>Ver ysabeel des motti noch</l>
<l>Ontberen. sprac die maget fijn</l>
<l>Want tesen tide en mach nit sijn</l>
<l>Dat gi mi volget. mar van desen</l>
<l>Laett vwen moet terasten wesen</l>
<l>Want ic v segge al sonder waen</l>
<l>Dat gi mi oc selt volgen saen</l>
<l>Mar dat ne mach nv tesen tide</l>
<l>Geuallen nit. doe wart so blide</l>
<l>Der nonnen moet uan dire antwerden</l>
<l>Dat si uilneder toter erden</l>
<l>Jn knigebede . ende onsen here</l>
<l>Met blider herten dankde sere</l>
<l>Al in din drome. ende eer die danc</l>
<l>Was al volcomen. so onspranc</l>
<l>Ver ysaeel . ende oc lutgart</l>
<l>lees ysabeel</l>
<l>Vor weder op te hemele wart</l>
<l>Dos es dat vision volcomen</l>
<l>Mar hoe men sider heft vernomen</l>
<l>Jn corten dagen dat bedit</l>
<l>Van desen drome alse ons beghit</l>
<l>Die uite. ende ic gescreuen vinde</l>
<l>Recht es dat ic v voert ontbinde</l>
<l>Met corten warden ochtic can</l>
<l>Nv helpt mi hir ghi vrowen dan</l>
<l>Die in din closter wart begeuen</l>
<l>Tin tide. ende ochtic hirteneuen</l>
<l>.V. segge waer so volgeds mi</l>
<l>Sentdat lutgart die maget vri</l>
<l>Die ijonge nonne hit uolgen hare</l>
<l>So segt die vite al oppenbare</l>
<l>Ende ons die vrowen noch uerlijen</l>
<l>Dat altehant ter fermerien</l>
<l>Die ijonge machtelt was gedaen</l>
<l>Want eeritlanc wart si bestaen</l>
<l>Met suarre socht so vtermaten</l>
<l>Dat si dat leuen moste laten</l>
<l>Jn corten dagen na die wart</l>
<l>Die profeteerde ver lutgart</l>
<l>Uan haren uolgene in din drome</l>
<l>Oc poegde met so groten goeme</l>
<l>Ter eeweliker rasten wert</l>
<l>Jsent die nonne al was veruert</l>
<l>Har herte binnen van der doet</l>
<l>Dat si presumptie hadden groet</l>
<l>Die uan din welgerakden kinde</l>
<l>So schone hem toegen sagen dinde</l>
<l>Dat si lutgarden sekerlike</l>
<l>Ter feesten wert van hemelrike</l>
<l>Geuloget ware. ende emmermeer</l>
<l>Met uolre blischap sonder seer</l>
<l>Soude eeren. werden. ende louen</l>
<l>Den hogsten coninc ginderbouen</l>
<l>Van der wraken dar si af hadde geprofeteert ende</l>
<l>hoe si gestilt wart.</l>
<l>.xxiiij. Tintidendat lutgart die urowe.</l>
<l>Hadde ouerleden allen rowe.</l>
<l>Ende si ter eeweliker vromen</l>
<l>lees geuolget</l>
<l>in de marge, hand N: Soude eeren an</l>
<l>Was met volmakder eeren comen</l>
<l>Daer si na pogde manech ijaer</l>
<l>So wart die profecije waer</l>
<l>Die profeteerde in haren dagen</l>
<l>Die maget. want met suarre plagen</l>
<l>Wart so gegheccelt dat conuent</l>
<l>Van dire abdien. dat noch sent</l>
<l>Noch darteuoren selc verdrit</l>
<l>En was darbinnen nie geschit</l>
<l>Want van din vrowen die begeuen</l>
<l>Daerbinnen waren. staet gescreuen</l>
<l>Dat uan uirtienen dat getal</l>
<l>Namaue. ende oc dat ander qual</l>
<l>Van sochten ende van teerchainen</l>
<l>Der gherre die hen plagen fainen</l>
<l>Ende hen te geuene al te trege</l>
<l>Jnt gelden uan den gods gelege</l>
<l>En migel deel alsic vertrac</l>
<l>Doe ic uan derre wraken sprac</l>
<l>Mar doe die negligentie gnoch</l>
<l>Gewroken was. sodat uerwoch</l>
<l>Die scarpe gheecele alte sere</l>
<l>Din vrowen. die op onsen here</l>
<l>Kraijerden stille ende ouerlut</l>
<l>Ende op lutgarden sire brut</l>
<l>Beide alle dage ende alle nachte</l>
<l>Ende dat der maget hars gedachte</l>
<l>Alteenen baden ijonge ende oude</l>
<l>Met starken beden; got die woude</l>
<l>Vertoegen dat die fine maget</l>
<l>Die gracie hadde an hem beijagt</l>
<l>Dat si din closter mochte ontladen</l>
<l>Van derre wraken. ende in staden</l>
<l>Staen aldengenen die op hare</l>
<l>Kraijrden stille ochte oppenbare</l>
<l>Hi dede al ouerwaer bekinnen</l>
<l>Der vrowen ere uan darbinnen</l>
<l>Die oc der wraken hadde ontfaen</l>
<l>En migel deel. dat sonder waen</l>
<l>Lutgarden bede soude wesen</l>
<l>lees gegheecelt</l>
<l>Warbi dis ongeuals genesen</l>
<l>Die closter soude in corten tide</l>
<l>Ende dat die gods gebenedide</l>
<l>Met harre macht van derre wraken</l>
<l>Saen soude en salech inde maken</l>
<l>Mar hoe die vrowe dat vernam</l>
<l>Daert ons te wetene aue quam</l>
<l>En mach nit bliuen ongesegt</l>
<l>Want godes lof daeran gelegt</l>
<l>Die gaf lutgarden selke macht</l>
<l>Van inpetreerne; op enen nachc</l>
<l>So quam en uision teuoren</l>
<l>Der nonnen. dis si groten toren</l>
<l>Hadde int begin van din beschowe</l>
<l>Mar weder schire wart die vrowe</l>
<l>Gesett te rasten van din uare</l>
<l>Want dat en volk dat droemde hare</l>
<l>Ter kerken ingewaden quam</l>
<l>En fel en tornech ende en gram</l>
<l>Dat al die kerke met gewoude</l>
<l>Onssetten. ende ontmaken soude</l>
<l>Mochtt enegssins das ouercomen</l>
<l>Want ouerwaer heft si vernomen</l>
<l>Dat hem dis pijnde met geninde</l>
<l>Dat ombestirege ingesinde.</l>
<l>Dat in die kerke was gerakt</l>
<l>Oc heft dat wreede volc gemakt</l>
<l>So groet gemalsch hare ende ghens</l>
<l>Ende hem gepijnt so menegssens</l>
<l>Die kerke onssetten altemale</l>
<l>Dat oc har liif die nonne wale</l>
<l>Verliesen waende al onuerwert</l>
<l>Oc wart die vrowe so ueruert</l>
<l>Van din geruchte in haren drome</l>
<l>Dat si met eenen starken goeme</l>
<l>Began te roepene helpe owi</l>
<l>Owi lutgart si doeden mi</l>
<l>Wat magic don owi katiue</l>
<l>Si rouen mi uan minen liue</l>
<l>Helpt mi lutgart vt derre noet</l>
<l>En doedijs nit ic bliue hir doet</l>
<l>Doe dese clage was gedaen</l>
<l>lees nacht</l>
<l>katiue met door hand C ? bovengeschreven i: kaitiue</l>
<l>So sach si voert dat quam gegaen</l>
<l>Lutgart die vrouue ut haren graue</l>
<l>Wel gewarneert met enen staue</l>
<l>Ende die daer makden dat gelut</l>
<l>Met groter hasten ijagedeut</l>
<l>Ende uter kerken alle dreef</l>
<l>Sodatter een nit in ne bleef</l>
<l>Doe dochte voert der seluer nonnen</l>
<l>Die dit te schowene heft begonnen</l>
<l>Dat die gebenediide magt</l>
<l>Doe si dat uolc hadde vtgeijagt</l>
<l>Tin graue quam al sonder beide</l>
<l>Ende hare also daerbinnen leide</l>
<l>Alse het gerieuede din lichame</l>
<l>Dos heft die magt van hogen name</l>
<l>Lutgart die vriheit van der kerken</l>
<l>Behouden. mar die wilde merken</l>
<l>Van desen drome al din proses</l>
<l>Gelijcdat hi vertrokken es</l>
<l>Hi mochte oc uinden dat bedit</l>
<l>Wel bi hem seluen. want het nit</l>
<l>En diskordeerde uan der saken</l>
<l>Dats uan der nameliker wraken</l>
<l>Warommedat hi was uertoegt</l>
<l>Der nonnen. mar die nawer poegt</l>
<l>Na dat verstaen uan din bediede</l>
<l>Hi si dis seker dat die liede</l>
<l>Die dat gheruchte maken daer</l>
<l>Die wrake horribel ende suaer</l>
<l>Bedidde wel terechte. want</l>
<l>Sentdat lutgart hare onderwant</l>
<l>Dat wreede uolc met haren staue</l>
<l>Te ijagenevt. daer wi nv aue</l>
<l>Din droem bedieden. so ne was</l>
<l>Darbinnen nimen die hem das</l>
<l>Beclagen mochte alsic versta</l>
<l>An dat latijn. dat hem te na</l>
<l>Die wrake lach. mar die ijonfrowen</l>
<l>Die daerteuoren so teblowen</l>
<l>Geweset hadden. weder alle</l>
<l>Genasen van din ongeualle.</l>
<l>Vandindat beatrijs van rauia genas bi harre cracht</l>
<l>van enen gesuelle.</l>
<l>.xxv. Eer wi dit dichten nederleggen.</l>
<l>Willic met corten warden seggen.</l>
<l>Hoe vrindelike in staden stoet</l>
<l>Die maget edel ende goet</l>
<l>Sentdat si schit van erterike</l>
<l>Hen allen die getrowelike</l>
<l>Hare helpe sochten. ende op hare</l>
<l>Kraijrden stille ochte oppenbare</l>
<l>Wildi dan horen uan lutgarden</l>
<l>En lettel noch. met corten warden</l>
<l>Salic v seggen hoe si sent</l>
<l>Hare helpe sendde in dat conuent</l>
<l>Ende ere nonnen welgeboren</l>
<l>Die men met rechte wel teuoren</l>
<l>Jn din gedichte noemen mach</l>
<l>Willic teuoren don gewach</l>
<l>Dat was van raeuie beatrijs</l>
<l>Die was gerakt in alre wijs</l>
<l>Na welgerakder vrowen sede</l>
<l>Want si was goet ende houesch mede;</l>
<l>Van derre nonnen segt die brif</l>
<l>Dat si din closter al verhif</l>
<l>Met haren patrimonigoede</l>
<l>Van commere ende van ermoede</l>
<l>Daer hi verladen mede was</l>
<l>Want si lit varen dat geduas.</l>
<l>Van erterike. ende es gecregen</l>
<l>Taiwires in. der silen plegen</l>
<l>Daer poegde so na har gewin</l>
<l>Die nonne iesider dat sirein</l>
<l>Tin godes dinste gheechent wart</l>
<l>Dat si met groter eeren tart</l>
<l>Din graet op sent uan dire abdien</l>
<l>Want ons die vrowen daer verlien</l>
<l>Dat sise in haren ijoncsten dagen</l>
<l>Taiwires sent abdesse sagen</l>
<l>Van derre nonnen salic v</l>
<l>Uertrekken wildijt horen nv</l>
<l>En schone exempel ende en waer</l>
<l>Dat noch die vrowen plegen daer</l>
<l>Vertrekken; ende ons es van din</l>
<l>Verlijt die sagen dat geschin;</l>
<l>Der nonnen dire ic doe gewach</l>
<l>En groet gesuel uerheuen lach</l>
<l>Omtrent den hals op enen tijt</l>
<l>Sentdat die magt gebenedijt</l>
<l>Gescheeden was van desen liue</l>
<l>Nv hoert eer ic v voert bescriue</l>
<l>Van din exemple din proces</l>
<l>Hoe dit ghesuel genamet es</l>
<l>Ende hoegedaen es die nature</l>
<l>Van din antracen. die die cure</l>
<l>Van wonden ende uan geswellen</l>
<l>Bestaen te dragene. ons uertellen</l>
<l>Dat het karbonkel es genamt</l>
<l>Oc seggense alse het es gekramt</l>
<l>Ochte op die hant ochte op din voet</l>
<l>Ochte elre daert got wassen doet</l>
<l>Dat het voertane in dandre lede</l>
<l>Sendt een geschot. sodat si mede</l>
<l>Oc moten plechten an dat seer</l>
<l>Dos wekert het ilantsomeer</l>
<l>Ende inwert sinkt met groten staden</l>
<l>So lange dat het comt gewaden</l>
<l>Ter herten toe. dan eist volgaen</l>
<l>Want nit ne mach der doet onstaen</l>
<l>Alse het ter herten es gerakt</l>
<l>Die mensche. want alse het genakt</l>
<l>Der ssegen van der liuechheiden</l>
<l>Des menschen leuen dat verbeiden</l>
<l>En can sijns wedersaken nit</l>
<l>Ontfaert der herten ende ontflit</l>
<l>Aldos hadde oc al sonder were</l>
<l>Van din vermaledijden suere</l>
<l>Die welgerakde beatrijs</l>
<l>Har lijf verloren. mar dat sijs</l>
<l>Der godes brut der vrier magt</l>
<l>Lutgarden heft die noet geclagt</l>
<l>Die sijs verdroech met groten vare</l>
<l>Want doe die nonne wart geware</l>
<l>Der groter vreesen die gelach</l>
<l>An dat gesuel dat men ne mach</l>
<l>Met cirurgijen nit verijagen</l>
<l>lees wokert</l>
<l>lees ilanc</l>
<l>Began si karmen ende clagen</l>
<l>Ende driuen ijammer harde groet</l>
<l>Want sireaf waende bliuen doet</l>
<l>Doch vant si selue in haren rade</l>
<l>Dat si op trowe ende op genade</l>
<l>Lutgarden soude har ongeual</l>
<l>Beuelen daer si aue qual</l>
<l>So dede si sent met goeder trowen</l>
<l>Want enen wijl. die van der vrowen</l>
<l>Was bleuen hare heft si gesochtt</l>
<l>Ende din omtrent den hals geknochtt</l>
<l>Daer die karbonkel ane wis</l>
<l>Want groet geloeue ontfinc si dis</l>
<l>Jnt herte binnen dat si soude</l>
<l>Waert dats hare onderwinden woude</l>
<l>Lutgart die vrowe. in corter stont</l>
<l>Genesen sijn ende al gesont</l>
<l>Nv hoert miracle ende wonder</l>
<l>Tirstdat si din antraes hadde onder</l>
<l>Din wijl bedekt . ende hi genakt</l>
<l>Was din gesuelle; alse ons wel makt</l>
<l>Die vite cont. ende ons uerkinnen</l>
<l>Die vrowe selke van daerbinnen</l>
<l>Die doe begeuen waren daer</l>
<l>So seggic v al ouerwaer</l>
<l>Dat sonder beide ende altehant</l>
<l>Har seluen so genesen vant</l>
<l>Die sieke nonne. ende so verdreuen</l>
<l>Al dat gesuel van daerteneuen</l>
<l>Daert was geporret an din hals</l>
<l>Dat si lutgarden dis geuals</l>
<l>Genendelike ende sonder mide</l>
<l>Heft sent gedankt in allen tide</l>
<l>Oc seggic v wat noch daerbinnen</l>
<l>Geschide ere onderpriorinnen</l>
<l>Ver ode wanic dat si hit</l>
<l>Dat goede wijf hadde een verdrit</l>
<l>Ende ongemac van enen swere</l>
<l>Op enen tijt. die sonder were</l>
<l>So lach verheuen op hare hant</l>
<l>Dat hi bekommerde ende bant</l>
<l>Al toten ellenboge toe</l>
<l>Din arm. nv hoert ic segge v hoe</l>
<l>Si quite wart van din gesuelle</l>
<l>Doe si vernam dat sijn gestelle</l>
<l>Wart alte lanc ende alte breet</l>
<l>Ende si ne conste al sonder leet</l>
<l>Verdragen langer nit die pine</l>
<l>Heft si gesochtt die medicine</l>
<l>Die beatrisen hals genas</l>
<l>Dat van lutgarden wile was</l>
<l>En heilegdom. dat heft uer oede</l>
<l>Die welgedegene ende die vroede</l>
<l>Gebonden daer si dis gesuels</l>
<l>Gewlde meestt al sonder els</l>
<l>Van cirurgijen it dartoe</l>
<l>Te doene. ende alse quamen doe</l>
<l>Die twee contrarie ouereen</l>
<l>Dat seer dat daerteuoren scheen</l>
<l>So quadertiren. sonder beide</l>
<l>Al sijn stampijen nederleide</l>
<l>Ende es gekregen van der hant</l>
<l>Sodat die nonne har seluen vant</l>
<l>Jn corter stont schone ende wale</l>
<l>Genesen weder altemale;</l>
<l>Also gelike es oc genesen</l>
<l>Alse v vertrokken es van desen</l>
<l>Tin seluen tiden een caplaen</l>
<l>Die dat messambacht heft gedaen</l>
<l>Daerbinnen lange in dat conuent</l>
<l>Ende andin tide al daeromtrent</l>
<l>Van goeden seden was vermart</l>
<l>Genamt was hi mijn her alart</l>
<l>Aldos bescrijften ons die vite</l>
<l>Die goede man hadde oc wewite</l>
<l>Ane enen dume uan der hant</l>
<l>Ende also schire alse hireane bant</l>
<l>Lutgarden heilegdom der vrowen</l>
<l>So es die suere enwechgeulowen</l>
<l>Al sonder beide. ende hi genas</l>
<l>Sodats in sinen prise was</l>
<l>Wel vaste isent in allen tide</l>
<l>Lutgart die gods gebenedijde.</l>
<l>Vandindat ere nonnen die hoftsuere wart gesachtt</l>
<l>ende hoe si uan ere quetchingen genas</l>
<l>.xxvj. Noch van ere andre es gescreuen.</l>
<l>Die oc daerbinnen was begeuen.</l>
<l>Ende oc ver ode was genamt</l>
<l>Dat hare int houet was gekramt</l>
<l>En houetsuere en fel en wreet</l>
<l>Daer si af dogde menech leet</l>
<l>Beide alle dage ende alle nachte</l>
<l>Dos moste leuen wel onsachte</l>
<l>Ende ouerliden haren tijt</l>
<l>Die nonne. mar hoe si geurijt</l>
<l>Wart sider van din houetsuere</l>
<l>Willic v seggen nv hoert here</l>
<l>Het was op enen somer schone</l>
<l>Dat liliblomen sijn gewoene</l>
<l>Te wassene. ende die rosen staen</l>
<l>So quam op enen dach gegaen</l>
<l>Die selue dire ic doe gewach</l>
<l>Aldaer lutgart die vrowe lach</l>
<l>Besloten schone in haren graue</l>
<l>Daer vant si daer wi dichten aue</l>
<l>Geuugt in ordne. ende alombe</l>
<l>Geregelt op der vrowen tombe</l>
<l>En parement van liliblomen</l>
<l>Die plach die nonne altoes verdoemen</l>
<l>So heft si nv ter wilen oc</l>
<l>Gedaen. want sise noede roec</l>
<l>Dos leet si ouer ende lit</l>
<l>Der vrowen graf. want si onttrit</l>
<l>Din houetsuere opdat si quame</l>
<l>So na din bloemen dat si name</l>
<l>Van hen te riekene enen ghoere</l>
<l>Mar eer si quam ter closterdoere</l>
<l>Wart si beraden dat si woude</l>
<l>Daer wederkiren daer si soude</l>
<l>Besuken met experimente</l>
<l>Lutgarden macht. daer din conuente</l>
<l>So menech goet plach comen aue</l>
<l>Dos kirdeweder toten graue</l>
<l>Die selue nonne aldaer si vant</l>
<l>Die liliblomen. ende want</l>
<l>Si wilde proeuen dat si sochte</l>
<l>Dat was of si berieken mochte</l>
<l>Die lilibloemen sonder schade</l>
<l>Heft si geplukt uan enen blade</l>
<l>En lettelkijn dat si beroec</l>
<l>Daerna began si rieken oc</l>
<l>Hare ende ghens der bloemen eene</l>
<l>Ende daerna dandre al gemeene</l>
<l>Mar dat men v te wondre mach</l>
<l>Vertrekken. so si meer dis plach</l>
<l>So si geuulde min dis sueren</l>
<l>Die hare en conde nit gederen</l>
<l>Met sinen stokene an din tide</l>
<l>Dos heft die gods gebenedijde</l>
<l>Lutgart der nonnen daerteneuen</l>
<l>En vrai experiment gegeuen</l>
<l>Van harre macht. want si verdreef</l>
<l>Din suere ende sijs al quite bleef</l>
<l>Mar alse die ijonfrowe an hare</l>
<l>So saen der baten wart geware</l>
<l>Began si menechfout te doene</l>
<l>Hare beden ende hare orisone</l>
<l>Daer si die gracie hadde ontfaen</l>
<l>Nv laett v seggen wat gedaen</l>
<l>Noch heuet dor lutgarden eere</l>
<l>Der seluer nonnen got die here</l>
<l>En nachts die selue was gelegen</l>
<l>Dar se eere beden wilde plegen</l>
<l>Jn demsternessen bi den graue</l>
<l>Mar doe si dis was comenaue</l>
<l>Ende si dat beden laten woude</l>
<l>Tirstdat si hare oprechten soude</l>
<l>Ontfinc si daer en migel doegen</l>
<l>Want si ontmoette metter oegen</l>
<l>Dat ort van enen kandelere</l>
<l>Sodat si waende al sonder were</l>
<l>Die oge ende sonder wedertale</l>
<l>Verloren hebben altemale</l>
<l>Doe gaf si enen groten krijt</l>
<l>Ende seide magt gebenedijt</l>
<l>Wats mi geschit; es daertoe comen</l>
<l>Mijn beden dat mi es genomen</l>
<l>Mire ogen sien? hebbic dor v</l>
<l>Dire ogen licht uerloren nv</l>
<l>So es te leede mi vergaen</l>
<l>Dat beden dat hir es gedaen</l>
<l>Darna gegreep si altehant</l>
<l>Hare oge metter rechter hant</l>
<l>Die vter ssegen was gedreuen</l>
<l>Ende heft se weder ingeheuen</l>
<l>Dar si teuoren plach te stane</l>
<l>Maer eer teuollen quam daerane</l>
<l>Der vrowen hant. so was uan desen</l>
<l>Hare oghe weder al genesen</l>
<l>Doe wart in hoegen ende vro</l>
<l>Der nonnen moet die hare also</l>
<l>Dire ogen licht behouden was</l>
<l>Aldos geuil dat si genas</l>
<l>Van tween mesquamen tenen tide</l>
<l>Want die teuoren sonder mide</l>
<l>Began wankonnen dis lutgarden</l>
<l>Beide in gedachten ende in warden</l>
<l>Dat si die quetchinge hadde ontfaen</l>
<l>Dor haren wille. al euen saen</l>
<l>Wart si ontkommert so uan beiden</l>
<l>Dat si der godes mogentheiden</l>
<l>Dis heft gedankt al oppenbare</l>
<l>Ende oc lutgarden die van hare</l>
<l>Tonrechte was gekalengirt</l>
<l>Dos heft te baten wert gekirt</l>
<l>Lutgart die vrowe in allen stonden</l>
<l>Al dis si hare heft onderwonden</l>
<l>Vandindat marie van andene genas van enen</l>
<l>griweliken houetsuere</l>
<l>.xxvij. Noch was ene andre in dabdie.</l>
<l>Die van andene uer marie.</l>
<l>Jn dat latijn ons es genamt</l>
<l>Dire oc int houet was gekramt</l>
<l>Tin seluen tide en houetsuere</l>
<l>So migel. dat si sonder were</l>
<l>Dat lijf verliesen waende wel</l>
<l>Van groter pinen. want nit el</l>
<l>Dan helpe roepen ende kriten</l>
<l>Uan commere ende van wewiten</l>
<l>En was har ambachtt an din tide</l>
<l>Dis plach die nonne al sonder mide</l>
<l>Beide alle dage ende alle nachte</l>
<l>Sodat si dandere alle brachte</l>
<l>Met haren doegene in verdrit</l>
<l>Want sonder rowe en conden nit</l>
<l>Die andre nonnen wel verdragen</l>
<l>Dat sise also teblowen sagen</l>
<l>Dis wart gedregenouereen</l>
<l>Van al denghenen die ghereen</l>
<l>Dat leet ter herten. dat men soude</l>
<l>Lutgarden leuren in gewoude</l>
<l>Dat ongemac van derre qualen</l>
<l>Want die so gerne plach onthalen</l>
<l>Harre alre beden die met trowen</l>
<l>Hare helpe sochten. derre vrowen</l>
<l>Soude oc in staden gerne staen</l>
<l>Met tesen rade es wechgegaen</l>
<l>Der vrowen ene al sonder beide</l>
<l>Ende enen wijl daer ic af seide</l>
<l>En schone exempel hirteuoren</l>
<l>Die van der maget vtuerkoren</l>
<l>Daer bleuen was. heft si gewonnen</l>
<l>Din bonden si der siker nonnen</l>
<l>Aldaerteneuen dar din suere</l>
<l>Dogde alremeest die martelere</l>
<l>Die nonne meinic die daer lach</l>
<l>Gestrekt ter erden. ende owach</l>
<l>Met luder stemmen ende owi</l>
<l>Alteenen rip. mar wildi mi</l>
<l>Geloeuen wonderliker saken</l>
<l>So salic v dan kundech maken</l>
<l>Mirakle ende wonder groet</l>
<l>Dat got die alle dinc geboet</l>
<l>Aldaer lutgarden teeren dede</l>
<l>Tirstdat der vrowen hoeft darmede</l>
<l>Verbonden was alsic vertrac</l>
<l>So voerenwech dat ongemac</l>
<l>Ende op ter seluer vren stont</l>
<l>Die nonne weder al gesont</l>
<l>Ende al genesen. sodat sijs</l>
<l>Gaf oit sent lof ende prijs</l>
<l>Dat si der baten wart geware</l>
<l>Lutgarden stille ende oppenbare</l>
<l>Noch was ene andre an din tide</l>
<l>Dire oc die gods gebenedijde</l>
<l>Also gelike in staden stoet</l>
<l>Want sise ontkommerde ende ontloet</l>
<l>Van enen commerliken bande</l>
<l>Hoert hare ic seggv welkerhande</l>
<l>Die vrowe in arebeide ginc</l>
<l>Van enen kinde ende eer ontfinc</l>
<l>Dat kint geborte in erterike</l>
<l>So wart die moeder ijammerlike</l>
<l>Getormenteert in din lichame</l>
<l>Oc was so migel die mesquame</l>
<l>Van hare doegene ende so groet</l>
<l>Dat sireaf waende bliuen doet</l>
<l>Doch wart die vrowe also beraden</l>
<l>Die so van pinen lach verladen</l>
<l>Dat fisicine onsseiden hare</l>
<l>Want si verhoerde an die nimare</l>
<l>Die van lutgarden daeromtrent</l>
<l>Was ghinge worden. ende iesent</l>
<l>Gemeerret wart in allen stonden</l>
<l>Dat menech wart bi hare ontbonden</l>
<l>Van suaren commere an din tide</l>
<l>Dat si die algebenedide</l>
<l>Versuken soude in dese noet</l>
<l>Want si int herte binnen groet</l>
<l>Ontfinc din hope aldaer si sere</l>
<l>Bekommert lach. dat got die here</l>
<l>Hars leeds soude achten sonder waen</l>
<l>Opdat se in hare gedinge ontfaen</l>
<l>Ende harre curen wilde plegen</l>
<l>Lutgart die maget welgedegen</l>
<l>Mettesen rade es wechgeuaren</l>
<l>Taiwires wert en moederbaren</l>
<l>Met hastechheiden. want hem das</l>
<l>Gebeden van der vrowen was</l>
<l>Dat hi met hasten voereenwege</l>
<l>Ende hi dis heilegdoms verkrege</l>
<l>Dat daer was bleuen van der magt</l>
<l>Dos voerenwech ende heft beijagt</l>
<l>Die bode en haren gordelkijn</l>
<l>Daer wilen met. die maget fijn</l>
<l>Plach sijn begordt naest haren liue</l>
<l>Dat sendde men din sieken wiue</l>
<l>Van dire abdien. metten ghenen</l>
<l>Dos voer die bode weder henen</l>
<l>Ende opgeleuert heft der vrowen</l>
<l>Die noch alteenen lach teblowen</l>
<l>fisicine met door hand H bovengeschreven e: fisiciene</l>
<l>Van groten leede in din lichame</l>
<l>Dat gordelkijn daer so bequame</l>
<l>Af was der vrowen dat prosent</l>
<l>Dat sijs ne wilde noit sent</l>
<l>Gelosen. mar wat sijs tebat</l>
<l>Gewan. verstaet ic seggv dat</l>
<l>Doe si dat gordel uan din bode</l>
<l>Ontfangen hadde. ende si op gode</l>
<l>Geroepen hadde. ende op lutgarden</l>
<l>Dat si har leuen noch gesparden</l>
<l>Ochtt harre beider wille ware</l>
<l>Began si knopen al omme hare</l>
<l>Dat vorgenomde gordelkijn</l>
<l>Mar wat die vite in dat latijn</l>
<l>Alhirteneuen ons beghit</l>
<l>En latic achterbliuen nit</l>
<l>Want recht es dat ict v bescriue</l>
<l>Tirstdat din ongesonden wiue</l>
<l>Lutgarden gordel was genakt</l>
<l>So wart die gods genade ontwakt</l>
<l>Te hare wert. ende si gelach</l>
<l>Van pinen die si sere onssach</l>
<l>Ontkommert eer sijs wiste wart</l>
<l>Dos halp die godes brut lutgart</l>
<l>Getrowelike in elker stonde</l>
<l>Sowelken dis verdienen conde</l>
<l>Beide in din closter ende buten</l>
<l>Mar nv es tijt dat wi besluten</l>
<l>Der vrowen vite. ende ons onttin</l>
<l>Dis dichtens. want vanallendinDat</l>
<l>ic vinde in latijn bescreuen</l>
<l>Hebdi volhoert der vrowen leuen</l>
<l>Dis willic v gode onsen here</l>
<l>Beuelen. mar ic biddv sere</l>
<l>Dat gi die uite uan der maget</l>
<l>Also met goeden seden draget</l>
<l>Jnt herte binnen. dat sirein</l>
<l>Becliue. want en groet gewin</l>
<l>Mach hi beijagen die met trowen</l>
<l>Lutgarden volgen welt der vrowen</l>
<l>Jn haren wegen die si ginc</l>
<l>Noch biddic v ene andre dinc</l>
<l>Dat elc die horen ende lesen</l>
<l>Sal desen boec. mi late wesen</l>
<l>Met hem deelechtech an dat goet</l>
<l>Dat hem die godes gracie doet</l>
<l>Jn uastene ende in disciplinen</l>
<l>Jn wakene. ende in alre pinen</l>
<l>Daer hi sijn leuen met kastijt</l>
<l>Ende allegader die hir sijt</l>
<l>Versament tesen inde nv</l>
<l>Bidt ouer mi dis biddic v.</l>
<l>Dit es de conclusie van desen boeken.</l>
<l>Nv es dit boec ten inde comen.</l>
<l>Got gheue dat het mote vromen.</l>
<l>Hen allegadren die dat lesen</l>
<l>Alsodat si gebetret wesen</l>
<l>Van din exemplen die daerin</l>
<l>Bescreuen sijn om har gewin</l>
<l>Nv hebbic v met goeder trowen</l>
<l>Die uite van der heilger vrowen</l>
<l>Ten inde brachtt al sonder crink</l>
<l>Din seluen wech din wilen ginc</l>
<l>Die welgerakde iacobijn</l>
<l>Diese eer bescreef al in latijn</l>
<l>Hebbic gehouden oueral</l>
<l>Alse igewelc wel lijen sal</l>
<l>Die hem op dat latijn verstaet</l>
<l>Sodat ic sonder loes beraet</l>
<l>Aldis geloues volcomen ben</l>
<l>Dat ic eer dede in dat begen</l>
<l>Dat was dat ic volbrengen soude</l>
<l>Waert dats mi got gehingen woude</l>
<l>Der vrowen leuen dat ic v</l>
<l>Jn didsche al hebbe ontbonden nv</l>
<l>Nv dankic v geweldech vader</l>
<l>Die hebt in v behout algader</l>
<l>Dat leeft. ende dat onleuende es</l>
<l>Geweldech got v dankic des</l>
<l>Dat gi mi hebdt din spoet gegeuen</l>
<l>Dat ic en ben nit achterbleuen</l>
<l>So noch van din gelouer mijn</l>
<l>Jne waens wel al volcomen sijn</l>
<l>Oc dankic v vrie edele magt</l>
<l>Die nv met allen salegen dragt</l>
<l>Daerbouen dat gebloijde rijs</l>
<l>Jn dat verwende paradijs</l>
<l>Ende oc selt dragen emmermere</l>
<l>Wel schone magt v dankic sere</l>
<l>Dat gi mi hebt in allen stonden</l>
<l>Alsic altoes hebbe onderuonden</l>
<l>Jn desen werke bigestaen</l>
<l>Dat ic te makene hadde ontfaen</l>
<l>Dor vwen wille maget rene</l>
<l>Want ghi sijt vrowe die allene</l>
<l>Mine herte bouen alle nonnen</l>
<l>Met vwer minnen hebt verwonnen</l>
<l>Ghi sijt degene vrowe goet</l>
<l>Die mi in minnen leuen doet</l>
<l>Ende die mine herte heft vtuerkoren</l>
<l>Ende die ic minne al sonder toren</l>
<l>Ende sonder kir ende sonder wanc</l>
<l>Altoes sal minnen euen lanc</l>
<l>Dat ic in dese werelt bliue</l>
<l>Ende sal noch meer na desen liue</l>
<l>Kanic geraken maget schone</l>
<l>Dar gi met eeren spannet crone</l>
<l>Daerbouen daer ghi sijt gerakt</l>
<l>Daer goede minne werdt uolmakt</l>
<l>Mar dis ic noch mi seluen weet</l>
<l>Aldaer te comene ongereet</l>
<l>Daer gi sijt vrowe die ic minne</l>
<l>Dis ic onwerdech mi bekinne</l>
<l>Dis biddic v genendelike</l>
<l>Want ic v weet uan wille rike</l>
<l>Vrie edele magt gebenedijde</l>
<l>Dat ghi mi gheft in minen tide</l>
<l>Kracht ende macht wille ende stade</l>
<l>Also te leuene sonder schade</l>
<l>Dat ic tire eweliker vromen</l>
<l>Van ghinderbouen mote comen</l>
<l>Wanneerdat mi dit broche leuen</l>
<l>Jn dede werelt sal begeuen</l>
<l>Oc biddic dat si mede wesen</l>
<l>Die dese vite selen lesen</l>
<l>Altoes met mi in din gebede</l>
<l>Ende dat deghene oc plechten mede</l>
<l>Ende alre vromen met genieten</l>
<l>lees brosche</l>
<l>lees dese</l>
<l>Die hen en laten nit verdrieten</l>
<l>Daer si die uite lesen horen</l>
<l>Also dartoe tegheuene oren</l>
<l>Dat sise mogen wel verstaen</l>
<l>Ghot gheue dat si moten saen</l>
<l>Hare werke also ten besten kiren</l>
<l>Dat si ne moten nit failliren</l>
<l>Si ne moten oc aldaer geraken</l>
<l>Daer si der hogster vrocht gesmaken</l>
<l>Daerbouen in dat lange leuen</l>
<l>Alse hen dit corte werdt ontgeuen</l>
<l>Dat es ter feesten ghinderbouen</l>
<l>Daer alle sante gode louen</l>
<l>Daer mote wi comen altesamen</l>
<l>Nv segget allegader Amen.</l>
<l>[Obiit] lutgardis .xvi. kalendas Julii. Et sunt elapsi anni</l>
<l>.xxviii.</l>
</text>
<!--</ENTRY>
--></TEI.2>
